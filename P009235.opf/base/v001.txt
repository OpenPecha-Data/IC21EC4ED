༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG4601
WAKG4601
n/a
ImageGroup:
ISBN:
KG4612
9789937827508
Title:
མངོན་རྟོགས་རྒྱན་གྱི་འགྲེལ་པ་གཞུང་དོན་རབ་གསལ་
mngon rtogs rgyan gyi 'grel pa gzhung don rab gsal
ངག་དབང་རྒྱ་མཚོ
Author:
ngag dbang rgya mtsho
computerised printed text
n/a n/a
Kathmandu
gam-po-pa library
2010
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
na
Scanned at M/S Satluj Infotech Images, E-45. Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011. U.S.A 2006. Comments: 2010



MNON-RTOGS RGYAN-GREL GZHUN-DON RAB-GSAL
MELBY
MKHAS-GRUB NAG-DWAN RGYA-MTSO
པe
ཡོན་
ཤེར་ཕྱིན་མངོན་རྟོགས་རྒྱན་འགྲེལ་གཞུང་དོན་རབ་གསལ།
མཛད་པ་པོ་
མཁས་གྲུབ་ངག་དབང་རྒྱ་མཚོ།



༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་གྱི་འགྲེལ་པ་གཞུང་དོན་
རབ་གསལ་ཞེས་བྱ་བ་བཞུགས།
མཛད་པ་པོ་
མཁས་གྲུབ་ངག་དབང་རྒྱ་མཚོ།
2010



ཞུ་སྒྲིག་པ་
མ ཁན་པོ་བཤད་སྒྲུབ་བསྟན་འཛིན།
རྩིས་འཕྲུལ་ནང་དཔར་གཞི་ལས་མི་ ཚེ་དབང་ལྷ་མོ་
རྒྱབ་ཤ་ཇུས་འགོད་པ་ ངག་དབང་སྟོབས་ལྡན་དང་།
དཔར་ཐེངས་དང་པོ་ ༢༠༡༠ ལོར་
དེབ་གྲངས་
སེངྒེ་རྒྱལ་པོ།
༠༣༠
ཐམ་པ་
JNA-NA VAJ-RA series
ཡེ་ཤེས་རྡོ་རྗེའི་ དེབ་འཕྲེད་
_20
༢༠
Edited by:
Khenpo Shedup Tenzin - E-mail: khenposhеdup@mail.com
© All rights reserved 2010
First Edition ： 2010
Copies
1030
ISBN：978-9937-0275-0-4
Published by:
Gam-po-pa Library
Shri Gautam Buddha vihara
Swayambhu, Kathmandu Nepal
Tel./ Fax: +977-1-4278588
E-mail： gampopalibrary@email.com
Printed at:
Chaman Enterprises, Darya Ganj, New Delhi-110002



Publisher's Introduction
May Auspiciousness prevail!
When the renowned scholar-saint Tsang Khenchen Jamyang Palden
Gyatsho arrived in the Land of Medicinal Herbs with precious gifts to
pay his respects to His Holiness Ngawang Namgyal, he was received
with great honour. It was suggested that he should start an institute
for Buddhist philosophy but he politely expressed his wish to spend
time in retreat. After spending many years in retreat at Khenchen
Drak, Nyen-yoe Nag-kyi Tshel, Thadrak Rinchen Nag and Menchu
Thuk-jei Nag in Padro etc. he gradually opened the treasury of
Dharma and had many outstanding disciples including Ngawang
Drukpa, Khen Padkar Lhundup, the great scholar Tadin Wangyal and
his lineage holders popularly known as the Six Gyatsho's.
The great scholar Tadin Wangyal, who surpassed the ocean
of knowledge after studying under him, had numerous disciples and
the author of this commentary on Prajaparamita was one of his chief
disciples. This commentary titled, Explanation of Jewel of Clear
Perception, the treatise on Prajnaparamita, Clarifying the Text and
Meaning, was composed by the great master Ngawang Gyatsho,
popularly known as Chogyal Gethripa.
The colophon of the commentary says, the Shakya Bikshu
Ngawang Gyatsho, though distracted by mundane activities,
endeavoured only for the benefit of the Dharma and beings and
completed this composition at the great seat Druk Tashi Choekyi
Phodrang in Thimpu on this astrologically auspicious Thursday, 22nd
day of 9th month of Male Wood Mouse Year.



May it be the cause for mother-like sentient beings to understand the
profound meaning of Prajnaparamita with ease.
Nearly 326 years have passed since its composition in the
Male Wood Mouse Year of the 11th Sexantry, i.e. 1684 AD and yet it
has not been published and distributed as yet for the benefit of beings.
As a sign of ripening of karma I got this copy and praying for its
spread in all directions for the benefit of the Dharma and beings, I
started to work for its publication. Even though I lacked the financial
capability to do so, Lama Thinley Namgyal with great generosity
provided the financial support to feed the text into the computer,
compile it into book form and publish it. I sincerely thank him for his
selfless support.
By this virtuous deed may all sentient beings attain the state
of Perfection of Wisdom!
Khenpo Shedub Tenzin 15th day of the 1st month, Anniversary of
Marpa Lotsawa, the Great Translator. Male Iron Tiger Year of the
17th Sexantry
Shri Gautam Buddha Vihara Swayambhunath
Kathmandu, Nepal



༈ སྔོན་དུ་གླེང་བའི་གཏམ་
༄༅། །ཨོཾ་བདེ་ལེགས་སུ་གྱུར་ཅིག །དེ་ཡང་སྨན་ལྗོངས་ནགས་མའི་ཚལ་གྱི་
ཡུལ་དེར། གཙང་མཁན་ཆེན་འཇམ་དབྱངས་དཔལ་ལྡན་རྒྱ་མཚོ་ཞེས་ཡོངས་སུ་
གྲགས་པའི་མཁས་གྲུབ་ཆེན་པོ་དེ་ཉིད། ཕྱག་རྟེན་ཁྱད་ནོར་འགངས་ཅན་མང་དུ་ཕུལ་
ནས་སྐྱབས་མགོན་ངག་དབང་རྣམ་རྒྱལ་གྱི་ཞབས་ཀྱི་པདྨོ་ལ་གུས་པས་བཏུད་པ་བཞིན།
མདོང་གསོལ་གུས་བཀུར་ཆེར་བཏེག་པའི་སྣ་ལེན་བཟང་པོ་དང་བཅས་བཤད་གྲྭ་
འཛུགས་པའི་དགོངས་གཏད་མཛད་དེ་བཀའ་མོལ་གནང་ཡང་། རྗེ་དེ་ཉིད་དབེན་པའི་
བདེ་བ་ཐུགས་ལ་བཅངས་ཏེ་ཐབས་མཁས་ཀྱིས་དགོངས་རྒྱ་བཀྲོལ་བ་ལས། བསམ་
གཏན་དང་མཐུན་པའི་བས་མཐའ་མཁན་ཆེན་བྲག་དང་། མཉན་ཡོད་ནགས་ཀྱི་ཚལ་
དང་། ཐ་བྲག་རིན་ཆེན་ནགས་དང་། སྤ་གྲོར་སྨན་ཆུ་ཐུགས་རྗེའི་ནགས་སོགས་སུ་
བཞུགས་གདན་ཕབ་སྟེ་རིམ་པར་ཆོས་ཀྱི་མཛོད་ཁང་རྣམ་པར་དབྱེ་བ་ལས། ཡོངས་
གྲགས་ཀྱི་སློབ་མ་དགེ་བའི་བཤེས་གཉེན་ངག་དབང་འབྲུག་པ། མཁན་པད་དཀར་
ལྷུན་གྲུབ། མཁས་མཆོག་རྟ་མགྲིན་དབང་རྒྱལ་སོགས་མཁས་གྲུབ་མང་དུ་བྱོན་པ་
ལས། གཙོ་བོ་བརྒྱུད་འཛིན་རྒྱ་མཚོ་རྣམ་དྲུག་ཏུ་གྲགས་པ་སོགས་བྱོན་པ་དང་། །
ལྷག་པར་མ་ཧཱ་པཎྜི་ཏ་དེ་ཉིད་ཀྱི་ཞབས་པད་སྤྱི་བོར་བསྙེན་ནས་རིག་གཞུང་རྒྱ་
མཚོའི་ཕ་མཐར་སོན་པ། རྟ་མགྲིན་དབང་རྒྱལ་མཆོག་ལ་ཡང་ཞལ་སློབ་མང་དུ་བྱུང་
བ་ལས། ཤེར་འགྲེལ་གྱི་གཞུང་འདིའི་མཛད་པ་པོ་དེ་ཉིད་ཀྱང་སློབ་མ་གཙོ་བོའི་གྲས་
སུ་བཞུགས་པ་ཞིག་ཡིན།



སྔོན་དུ་གླེང་བའི་གཏམ་
དེ་ཡང་འདིར་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་གྱི་འགྲེལ་པ་གཞུང་དོན་རབ་གསལ་ཞེས་བྱ་བ་འདི་
བཞིན། དགེ་བའི་བཤེས་གཉེན་དམ་པ་ངག་དབང་རྒྱ་མཚོའམ་ཆོས་རྒྱལ་དགེ་ཁྲི་པ་
ཞེས་ཡོངས་སུ་གྲགས་པ་དེ་ཉིད་ཀྱིས་མཛད་པ་སྟེ།
གཞུང་འདིའི་མཇུག་བྱང་ལས། ཀྱའི་དགེ་སློང་ཐོས་པ་འཛིན་པ་ངག་
དབང་རྒྱ་མཚོ་ཞེས་བྱ་བས། འདུ་འཛིའི་བྱ་བས་གཡེངས་ཀྱང་བསྟན་འགྲོའི་ཆེད་ཁོ་
ནར་ངལ་བ་ལྷུར་བླངས་ཏེ། ཤིང་ཕོ་བྱི་བའི་ལོ་དབྱུག་པ་ཟླ་བའི་གྲལ་ཚེས་ཉེར་གཉིས།
རེས་གཟའ་ཕུར་བུ། རྒྱུ་སྐར་རྒྱལ་དང་ལྡན་པའི་འགྲུབ་སྦྱོར་ཕུན་སུམ་ཚོགས་པའི་ཉིན་
མོར། ཐིམ་ཕུ་ཡུལ་གྱི་མགུལ། གདན་ས་ཆེན་པོ་འབྲུག་བཀྲ་ཤིས་ཆོས་ཀྱི་ཕོ་བྲང་དུ་
ལེགས་པར་སྦྱར་ཞིང་གྲུབ་པའི་དགེ་བས། མར་གྱུར་སེམས་ཅན་ཐམས་ཅད་
ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཟབ་མོ་བདེ་བླག་ཏུ་རྟོགས་པའི་རྒྱུར་གྱུར་ཅིག་
ཅེས་བྱུང་བས་ན།།
རབ་བྱུང་བཅུ་གཅིག་པའི་ནང་ ཕྱི་ལོ་ ༡༦༥༤ པའམ། ཤིང་ཕོ་བྱི་བའི་
ལོར་རྩོམ་གནང་མཛད་འདུག་པ་ལས་ད་ཕན་མི་ལོ་ ༣༢༦ ཙམ་སོང་ཟིན་པ་དེ་ལྟར་
ཡང་། བར་ལམ་འགྲོ་བའི་དོན་དུ་ཕྱོགས་མཐར་རྒྱུན་སྤེལ་གྱི་མཛད་པ་བདག་གིར་
བཞེས་གྲུབ་པ་བྱུང་མི་འདུག་ཀྱང་། ད་ལམ་ལས་སྨོན་གྱི་རྟེན་འབྲེལ་དུས་སུ་སྨིན་པ་
ལ་བརྟེན། ཁོ་བོའི་ལག་ཏུ་སོན་པ་ལ་དད་གུས་ཚད་མེད་པའི་ངང་ནས་སྤྱི་བོའི་གཙུག་
ཏུ་བཀོད་དེ། བསྟན་པ་དང་འགྲོ་བའི་དོན་ཕྱིར་ཕྱོགས་མཐའ་ཀུན་ཏུ་བྱོན་པར་གསོལ་བ་
སྙིང་ནས་འདེབས་ཤིང་། ཆོས་སྦྱིན་དུ་སྤེལ་བའི་ལས་ལ་བརྩོན་པ་སྟེ། རང་ཉིད་ལ་



སྔོན་དུ་གླེང་བའི་གཏམ་
དཔལ་དང་འབྱོར་པ་རྒྱ་མཚོའི་མཐུན་རྐྱེན་གྱིས་དབེན་ཀྱང་།
༧ བླ་མ་ཕྲིན་ལས་རྣམ་རྒྱལ་གྱི་ཐུགས་བསྐྱེད་རྨད་དུ་བྱུང་བ་ལ་བརྟེན་ནས་ཤྲཱི་
གོ་ཏམ་བུདྡྷཱ་ཝི་ཧཱ་རའི་གསུང་རབ་རྒྱུན་སྤེལ་ཁང་ག་ལ་བར་རྩིས་འཕྲུལ་ནང་བཙུད་དེ་
དེབ་གཟུགས་སུ་བཀོད་པ་དང་ཆབས་ཅིག །འགྲེམས་སྤེལ་ཞུ་རྒྱུའི་སླད་དཔེ་སྐྲུན་གྱི་
འགྲོ་གྲོན་རྣམས་ཀྱང་སྐྱབས་འཇུག་གནང་བར་བཀྲིན་བླ་མེད་དུ་ཆེ་ཞེས་ཞུ་བ་དང་
འབྲེལ། རྣམ་དཀར་གྱི་དགེ་བའི་རྩ་བས་མ་རྒན་སེམས་ཅན་ཐམས་ཅད་ཆོས་སྐུ་
ཡུམ་ཆེན་མོའི་གོ་འཕང་མངོན་དུ་བྱེད་པར་ཤོག་ཅིག །ཅེས་སྨོན་འདུན་བཟང་པོའི་
མཚམས་སྦྱོར་དང་བཅས།
ཕྱི་ལོ་ ༢༠༡༠ རབ་བྱུང་བཅུ་བདུན་པའི་ལྕགས་ཕོ་སྟག་ལོའི་ཆོ་འཕྲུལ་
ཟླ་བའི་དཀར་ཕྱོགས་རྫོགས་པ་གསུམ་པར། རྣམ་དཀར་གྱི་འདུ་བྱེད་པོ་མཁན་མིང་
བཤད་སྒྲུབ་བསྟན་འཛིན་པས། འཕགས་ཤིང་རང་བྱུང་མཆོད་རྟེན་རིན་པོ་ཆེའི་ཉེ་
འདབས། བཱི་གོ་ཏམ་བུདྡྷཱ་ཝི་ཧཱ་རའི་གསུང་རབ་རྒྱུན་སྤེལ་ཁང་ནས། ཤིན་ཏུ་དྭངས་
བའི་བློས་སྤེལ་བ་དགེའོ།། སརྦ་མངྒ་ལཾ།།



དཀར་ཆག་
ཀ༽ སྔོན་དུ་གླེང་བའི་གཏམ།
ཁ༽ དཀར་ཆག་རང་ཉིད། །
ག༽ མཁས་གྲུབ་ངག་དབང་རྒྱ་མཚོའི་རྣམ་ཐར།
ང༽ མངོན་རྟོགས་རྒྱན་གྱི་འགྲེལ་པ་གཞུང་དོན་རབ་གསལ་ཞེས་བྱ་བ་ལས་
༡༽ ཐོག་མར་མཆོད་པར་བརྗོད་པ་ ་་་་་་
༢༽ རྗོད་བྱེད་དོན་ལྡན་གྱི་མཚན་ ་་་་་་་་་་་་་ ར
བརྗོད་བྱ་དེ་ལྡན་གྱི་གཞུང་ལ་གསུམ་ལས་
༣༽ དང་པོ་རང་ཉིད་རྩོམ་པ་ལ་འཇུག་པའི་རྒྱུ་མཆོད་བརྗོད་བཤད་པ་ ་ ་ ་༡༡
༤༽ གཉིས་པ་བརྩམས་པའི་བསྟན་བཅོས་ལ་གཞན་འཇུག་པའི་རྒྱུ་
དགོས་འབྲེལ་བཤད་པ་ ་་་་་་་་་་་་་་༡༥
གསུམ་པ་འཇུག་བྱ་བསྟན་བཅོས་ཀྱི་རང་བཞིན་མངོན་རྟོགས་
བཤད་པ་ལ་ཡང་གསུམ་སྟེ། དང་པོ་རྒྱས་པ་ལ་དད་པ་ལ་བརྒྱད་དུ་
བསྟན་པ་ལས་ ་་་་་་་་་་་་་་་ ༧༦
༥༽ སྐབས་དང་པོ་རྣམ་མཁྱེན་ ་་་་་
༦༽ སྐབས་གཉིས་པ་ལམ་ཤེས་ ་ ་ ་ ་
༧༽ སྐབས་གསུམ་པ་གཞི་ཤེས་ ་་་་་་
༢༽ སྐབས་བཞི་པ་རྣམ་རྫོགསསྦྱོར་བ་ ་ ་ ་



དཀར་ཆག་
༢༠༢
༩༽ སྐབས་ལྔ་པ་རྩེ་སྦྱོར་ ་་་་་，，，，，
༡༠༽ སྐབས་དྲུག་པ་མཐར་གྱིས་པ་ ་་་་་་་་་་་ ༢༣༩
༡༡༽ སྐབས་བདུན་པ་སྐད་ཅིག་མ་ ་་་་་་་་་་་
༡༢༽ སྐབས་བརྒྱད་པ་ཞུགས་འབྲས་ཆོས་སྐུ་བཤད་པ་ ་ ་ ་ ་ ་ ་
༡༣༽ གཉིས་པ་བར་མ་ལ་དད་པ་ལ་དྲུག་ཏུ་བསྟན་པ་ ་་་་་་
༤༽ གསུམ་པ་བསྡུས་པ་ལ་དད་པ་ལ་གསུམ་དུ་བསྟན་པ་ ་ ་
༡༥༽ གང་གིས་བསྒྱུར་བའི་འགྱུར་བྱང་བཤད་པ་ ་་་་
༡༽ གཞུང་འདིའི་མཇུག་བྱང་ ་་་་་་་་་་
༡༧༽ བསྟན་པ་རྒྱས་པའི་སྨོན་ལམ་ ་་་་་་་
༡༨༽ འབྲུག་ཡུལ་བདེ་བའི་སྨོན་ལམ་ ་་་་་་་
༡༩༽ ཀུན་མཁྱེན་གསུང་དགེ་བསྔོ་་་་་་་་་་་་
༢༠༽ དེ་སྔོན་དཔར་བསྐྲུན་ཟིན་པ་རྣམས་ཀྱི་དཀར་ཆག་ ་ ་ ་ ༣༠༣་
བཅས་རེ་ཞིག་དེ་ཙམ་ལགས་སོ།། མངྒ་ལཾ།།



༄༅། །མཁས་གྲུབ་ཆེན་པོ་ངག་དབང་རྒྱ་མཚོའམ་ཆོས་རྒྱལ་དགེ་ཁྲི་པའི་
རྣམ་ཐར་མདོར་བསྡུས་ནི།
༈ དེ་ཡང་ལྷོ་འབྲུག་ཆོས་སྲིད་གཉིས་ལྡན་གྱི་ཞིང་དེར། རྒྱལ་སྲིད་དར་གྱི་ཤམ་བུ་ལ་
ཅེས་སྤྲས་མཛད་པའི་སྡེ་སྲིད་ཁྲི་རབས་རིམ་པར་བྱོན་པ་ལས། སྡེ་སྲིད་དགུ་པ་མཁས་
སྒྲུབ་ངག་དབང་རྒྱ་མཚོའམ་སྡེ་པ་དགེ་བཤེས་སུ་གྲགས་པ་ནི། ཡུལ་ཚ་ལུང་དུ་འཁྲུངས་
ཤིང་སྐུ་གཞོན་ནུའི་དུས་ནས་གྲྭ་སྡེར་ཞུགས་པ་སྟེ།
རབ་བྱུང་བཅུ་གཅིག་པའི་ནང་། བསྟན་པའི་མངའ་བདག་གཙང་མཁན་ཆེན་
འཇམ་དབྱངས་དཔལ་ལྡན་རྒྱ་མཚོ་ཞེས་ཡོངས་སུ་གྲགས་པའི་མཁས་གྲུབ་ཆེན་པོ་དེ་ཉིད།
གངས་ཅན་བོད་ཀྱི་ཡུལ་ནས་སྨན་ལྗོངས་ནགས་མའི་ཚལ་དུ་ཞལ་ཁ་ཕྱོགས་ཤིང་བསམ་
གཏན་དང་མཐུན་པའི་བས་མཐའ་རྣམས་སུ་བཞུགས་ནའང་། དངོས་དང་བརྒྱུད་ནས་
འབྲུག་པའི་བསྟན་པ་ལ་ཕན་གདགས་མཛད་དགོས་ཚུལ། སྐྱབས་མགོན་ངག་དབང་རྣམ་
རྒྱལ་དཔལ་བཟང་པོའི་སྡེ་མཆོག་གི་ཞལ་སྔ་ནས་ཀྱི་བཀའ་མཆིད་དྲང་སྲོང་བདེན་པའི་
གསུང་གིས་དབུགས་དབྱུང་བ་ལྟར། ཞི་བར་བསྔགས་པའི་གནས་མཁན་ཆེན་བྲག་
དང་། དགོན་ཡུལ་མཉན་ཡོད་ནགས་ཀྱི་ཚལ། སྐྱབས་ཁྲར་ཐ་བྲག་རིན་ཆེན་ནགས།
སྤ་གྲོར་སྨན་ཆུ་ཐུགས་རྗེའི་ནགས་སོགས་སུ་བཞུགས་གདན་རིམ་པར་ཕབ་སྟེ་ཆོས་ཀྱི་
མཛོད་ཁང་དབྱེ་བ་ལས། ལྗོངས་དེར་མཁས་དང་གྲུབ་པའི་ཁྱུས་བཀང་བའི་བཀའ་དྲིན་
བདག་གིར་བཞེས་པ་ལ་བརྟེན་ནས། ཡོངས་གྲགས་ཀྱི་སློབ་མ་དགེ་བའི་བཤེས་གཉེན་
ངག་དབང་འབྲུག་པ། གྲུབ་བརྙེས་མཁན་ཆེན་པད་དཀར་ལྷུན་གྲུབ། མཁས་མཆོག་
དྲུང་ཡིག་རྟ་མགྲིན་དབང་རྒྱལ་སོགས་མཁས་གྲུབ་གྲངས་ལས་འདས་ཤིང་། གཙོ་བོ་



རྣམ་ཐར་
བརྒྱུད་འཛིན་རྒྱ་མཚོ་རྣམ་དྲུག་ཏུ་གྲགས་པ་སོགས་བྱོན་པ་ལས།
དམ་པ་འདི་ཉིད་ཀྱི་ཡོངས་སུ་འཛིན་པ་ཆེན་པོ་ཤེས་བྱ་རིག་པའི་གནས་ལ་ཕུལ་དུ་
ཕྱིན་པ་དྲུང་ཡིག་རྟ་མགྲིན་དབང་རྒྱལ་མཆོག་ཀྱང་། གཞོན་ནུ་ནས་སྨན་ཆུའི་ནགས་སུ་
མཁན་རིན་པོ་ཆེའི་ཞབས་ལ་གཏུགས་ཏེ་ཡིག་རིགས་ཀུན་ལ་མཁས་པར་སྦྱངས། མདོ་
སྔགས་ཀྱི་ཆོས་སྒོ་སྤྱི་དང་། ཁྱད་པར་སྒྲ་སྙན་སོགས་རིག་གཞུང་རྒྱ་མཚོའི་ཕ་མཐར་སོན་
ཏེ་ཇི་ལྟ་བ་དང་ཇི་སྙེད་པའི་ཕྱོགས་ལ་མཁྱེན་པ་རྒྱས་ཤིང་། ཞལ་སློབ་མང་དུ་བྱུང་བ་ལས་
གཙོ་བོ་དགེ་བཤེས་ངག་དབང་རྒྱ་མཚོའམ་ཆོས་རྒྱལ་དགེ་ཁྲི་པ་སྟེ།
ཤེས་བྱ་སྤྱི་དང་བྱེ་བྲག་སྒྲ་རིག་པར་མཁས་ཐོག་ཆོད་པར་མཛད་ཅིང་ཞབས་དྲུང་
ཕྱོགས་ལས་རྣམ་རྒྱལ་གྱི་ཡོངས་འཛིན་ཀྱང་གནང་། སྡེ་པ་རྒྱ་བོ་དང་ཞང་དབོན་ཡིན་
སྟབས། རང་ལུགས་འདས་ལོ་བདུན་ཅུ་པ་རབ་བྱུང་བཅུ་གཉིས་པའི་ལྕགས་བྱི་ ༡༧༢༠
ལ་སྡེ་ཁྲིར་བྱོན། པཎ་ཆེན་བུམ་ཐང་ཆོས་རྗེ་ངག་དབང་བསོད་ནམས་སློབ་དཔོན་དུ་བསྐོས་
ནས་ལྔ་རིག་སྨྲ་བའི་སྒྲ་སྡེ་གསར་འཛུགས་གནང་། གདན་ས་ཕན་ཚུན་གཉིས་སུ་ཐུགས་རྗེ་
ཆེན་པོའི་མཐོང་གྲོལ་གྱིས་གཙོས་རྟེན་གསུམ་ཁྱད་པར་ཅན་མང་དུ་བཞེངས། ལྕགས་རིའི་
བདུད་འདུལ་ཕོ་བྲང་དུ་ཞབས་དྲུང་གསེར་སྐུ་ཆེན་མོ་དང་། གཞན་ཡང་གསུང་རབ་མང་
པོ་པར་དུ་བརྐོས་པ་སོགས་ཆོས་རྒྱལ་བྱང་ཆུབ་སེམས་དཔའི་མཛད་པ་སྟོན་བཞིན་པར་
སྡེ་ཁྲི་ལོ་ངོ་དགུའི་བར་དུ་བསྐྱངས་པའི་མཐར། རབ་བྱུང་བཅུ་གཉིས་པའི་ས་བྱ་ ༧༢༩
ལ་ཞི་བར་གཤེགས་པ་སྟེ། མཁས་གྲུབ་ངག་དབང་རྒྱ་མཚོ་མཆོག་གི་རྣམ་ཐར་མདོར་
བསྡུས་འདི་བཞིན། ཤེར་འགྲེལ་གཞུང་དོན་རབ་གསལ་དཔར་བསྐྲུན་གྱི་སྐབས་ལྷོ་ཡི་
ཆོས་འབྱུང་ལས་བཏུས་ཏེ་བཤད་སྒྲུབ་བསྟན་འཛིན་མིང་པས་བཀོད་པ་དགེའོ།།



༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱན་གྱི་འགྲེལ་པ་
གཞུང་དོན་རབ་གསལ་ཞེས་བྱ་བ་
བཞུགས་སོ།།
༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་གྱི་འགྲེལ་པ་གཞུང་དོན་རབ་གསལ་ཞེས་བྱ་བ།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
མཚན་དཔེའི་འོད་སྤྲིན་རབ་རྒྱས་ཚོན་བརྒྱའི་དཔྱིད། །
ཕྱོགས་ཀྱི་བུ་མོའི་འགྲམ་པ་ལ་ཆགས་ཚེ། །
འགྲོ་རྒྱུད་རྨོངས་པའི་མུན་ལ་སྡང་བ་བཞིན། །
གཞིལ་མཛད་བཅོམ་ལྡན་ཉི་མའི་གཉེན་ལ་འདུད། །
གང་ཐུགས་ཆོས་དབྱིངས་ཆུ་གཏེར་ལས་འཕོས་པའི། །
དྲུག་ཅུའི་དབྱངས་ཀྱི་སྤྲིན་འཕྲེང་ཆུ་རིས་ཅན། །
སྐལ་བཟང་མཁའ་ལ་ཆགས་པའི་འཕྲུལ་མཚར་པོ། །
ལུང་རྟོགས་བདུད་རྩིའི་ཆར་གྱིས་འགྲོ་འདི་སྲུངས། །
དག་པའི་བདག་ཉིད་སྙིང་སྟོབས་རྒྱ་མཚོ་ལྟར། །
བཀྱེལ་ཆེ་པདྨའི་ཚལ་ལ་ངང་པ་བཞིན། །



མངོན་རྟོགས་རྒྱན་འགྲེལ་གཞུང་དོན་རབ་གསལ་
གཞན་དོན་ལ་དགྱེས་རྒྱལ་སྲས་རྒྱ་མཚོར་ཡང་། །
གུས་པས་ལན་བརྒྱར་འདུད་པའི་ཕྱག་བགྱིའོ། །
མཁྱེན་གསུམ་ཀླུ་དབང་གཙུག་གི་ནོར་བུ་ནི། །
སྦྱོར་བཞིའི་རྒྱལ་མཚན་ཏོག་ཏུ་ལེགས་བཀོད་ནས། །
བྲལ་འབྲས་འདོད་དགུའི་ཆར་གྱིས་འགྲོ་བའི་ཁམས། །
ཚིམ་མཛོད་བྱམས་མགོན་དེད་དཔོན་ཆེ་དེ་རྒྱལ། །
ཡང་དག་གཟིགས་པ་མཆོག་གི་ནི། །
བསྟན་པ་རིན་ཆེན་སྒྲོམ་བུ་ཡི། །
བྱི་དོར་ལ་གཞོལ་འཕགས་ཡུལ་དང་། །
གངས་ཅན་འདིར་བྱོན་རྣམས་ལའང་འདུད། །
དེ་ནང་སྙིང་པོའི་བསྟན་པ་ཡི། །
གདུགས་དཀར་གསེར་གྱི་ཡུ་བ་ཅན། །
ཉམས་པ་མེད་པར་འཛིན་མཁས་པ། །
དཔལ་ལྡན་འབྲུག་པར་ཕྱག་བགྱིའོ། །
ལྷག་པར་ཤིང་རྟའི་སྲོལ་འབྱེད་མཁན། །
རྣམ་པ་གཉིས་དང་འཛམ་གླིང་གི། །
རྒྱན་གྱུར་དྲུག་དང་ཆེན་པོ་བཞི། །
སེང་གེ་བཟང་བཅས་གཙུག་ན་རྒྱལ། །



མཆོད་པར་བརྗོད་པ་
དེ་དག་ཀུན་གྱི་མཁྱེན་བརྩེ་ནུས་པའི་གཏེར། །
མ་ལུས་གཅིག་བསྡུས་སྒྱུ་འཕྲུལ་སྲས་གཉིས་པ། །
འཇམ་དབྱངས་འགྲོ་བའི་ཡིད་སྐྱོབ་གཅིག་པུ་པ། །
དཔལ་ལྡན་ཡོངས་འཛིན་རྒྱ་མཚོ་ལྟ་བུས་སྐྱོངས། །
དེ་ལྟར་མཆོད་བརྗོད་མེ་ཏོག་གསར་པའི་འཕྲེང་། །
སྔོན་དུ་འཐོར་ནས་ཐུབ་གཞུང་དྲི་མེད་ཀྱི། །
ཡང་སྙིང་བགྲོད་པ་གཅིག་པའི་ལམ་གྱི་མཆོག །
ཤེས་རབ་ཕ་རོལ་ཕྱིན་པའི་མན་ངག་གང་། །
ཡོངས་འཛིན་དམ་པའི་གསུང་གི་ཟིལ་དངར་པོ། །
སྙིང་གི་པདྨོར་འཁྱིལ་བ་གཞན་ཕན་བློས། །
ལེགས་བཤད་དྲི་བསུང་ཞིམ་པོ་འདིར་བཏུལ་གྱི། །
ཐར་འདོད་བུང་བའི་ཚོགས་རྣམས་དགའ་བར་བྱོས། །
དེ་ལ་འདིར་བདག་ཅག་གི་སྟོན་པ་ཐམས་ཅད་མཁྱེན་ཅིང་གཟིགས་པ་
འགྲོ་བ་རྣམས་ཀྱི་སྐྱབས་དང་མགོན་དང་དཔུང་གཉེན་དུ་གྱུར་པ་གཅིག་ཏུ་ཕན་
པར་མཛད་པའི་ཐུགས་བརྩེ་བ་ཅན་དེས། བྱང་ཆུབ་མཆོག་ཏུ་ཐུགས་བསྐྱེད་དེ་
ཐབས་མཁས་པ་དང་བརྩོན་འགྲུས་དཔག་ཏུ་མེད་པས་བླ་ན་མེད་པའི་ཡེ་ཤེས་
ཡང་དག་པར་བརྙེས་པར་མཛད་ནས། གདུལ་བར་བྱ་བའི་ཡིད་ཅན་ཀུན་མངོན་
པར་མཐོ་བ་དང་ངེས་པར་ལེགས་པ་ལ་འགོད་པའི་ཐབས་སུ་གྱུར་པ། རང་རང་



མངོན་རྟོགས་རྒྱན་འགྲེལ་གཞུང་དོན་རབ་གསལ་
གི་རིགས་དང་རྗེས་སུ་མཐུན་པའི་དམ་པའི་ཆོས་ཀྱི་འཁོར་ལོ་བསམ་གྱིས་མི་
ཁྱབ་པ་བསྐོར་རོ། །
དེ་རྣམས་ཀྱི་ནང་ནས་རབ་དང་གཙོ་བོ་དང་མཆོག་ཏུ་གྱུར་པ་ནི། རྒྱལ་
བ་རྣམས་ཀྱི་བགྲོད་པ་གཅིག་པའི་ལམ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་
སྡེ་རིན་པོ་ཆེ་འདི་ཉིད་ཡིན་ལ། དེའི་དོན་ལའང་དངོས་བསྟན་སྟོང་ཉིད་ཀྱི་དོན་
དང་། སྦས་དོན་མངོན་པར་རྟོགས་པའི་རིམ་པ་གཉིས་སོ། །དང་པོ་ནི།
འཕགས་པ་ཀླུ་སྒྲུབ་ཀྱིས་སྙིང་པོ་དོན་སྟོན་པ་དབུ་མ་རིགས་པའི་ཚོགས་ཀྱིས་
གསལ་བར་བསྟན་པ་དག་ཡིན་ལ། གཉིས་པ་ནི། སོ་སྐྱེའི་ས་ལས་རིང་དུ་
སོང་བས་འཕགས་པ། བྱམས་པའི་རྣམ་ཐར་བསྒོམས་པའི་ཡོན་ཏན་ཁྱད་པར་
ཅན་གྲུབ་ཅིང་བྱམས་པའི་ཏིང་ངེ་འཛིན་ཐོབ་པས། དེའི་འབྲས་བུ་སེམས་ཅན་
ཀུན་ལ་བུ་གཅིག་པ་དང་འདྲ་བར་ཕན་འདོགས་པར་མཛད་པའི་ཚུལ་ཅན་ཡིན་
པས་བྱམས་པ་སྟེ། རྗེ་བཙུན་འདི་ཡང་ཡུམ་གྱི་དབང་གིས་བྱ་བ་བྱས་པ་བརྙེས་
པ་ཡིན་པས་བྱས་པ་གཟོ་བ་དང་། གཞན་དག་བཅོམ་ལྡན་འདས་མ་ཡོན་ཏན་
རིན་པོ་ཆེ་ཕུལ་དུ་བྱུང་བའི་འབྱུང་གནས་ལ་དོན་གྱིས་འཇུག་པའི་ཆེད་དང་། ཕྱི་
རབས་ཀྱི་གདུལ་བྱ་རྣམས་ཐེག་པ་ཆེན་པོའི་སྡེ་སྣོད་རྒྱ་མཚོ་ལྟ་བུ་བལྟ་བ་ལ་
འགྲོན་པོ་ཕྱོགས་བསླད་པ་ལྟར་རྨོངས་པར་གྱུར་པ་ལ་གཟིགས་ཏེ། ཐུབ་པའི་
གསུང་གི་གསང་བའི་མཛོད་ལ་ལྐོག་ཏུ་མ་གྱུར་པའི་སྤྱན་མངའ་བས། ཡུམ་
རྒྱས་པ་དང་འབྲིང་དང་བསྡུས་པའི་དོན་མ་ལུས་པ་ཐུགས་ལ་བཞག་ནས། ཕྲ་



མཆོད་པར་བརྗོད་པ་
ཞིང་རྟོགས་པར་དཀའ་བའི་སྦས་དོན་མངོན་རྟོགས་མི་གསལ་བ་ཁོངས་སུ་
གནས་པ་རྣམས་མན་ངག་གིས་གསལ་བར་མཛད་ཅིང་། རྣལ་འབྱོར་པས་
ཉམས་སུ་ལེན་པའི་རིམ་པ་དང་སྦྱར་ནས་བསྒོམ་བྱ་ཏིང་ངེ་འཛིན་གཙོ་བོར་བསྟན།
དངོས་པོ་བརྒྱད་དོན་བདུན་ཅུར་བསྒྲིལ་བས་རྟོགས་དཀའ་བ་བདེ་བླག་ཏུ་རྟོགས་
པའི་དོན་དུ་མངོན་པར་རྟོགས་པའི་རྒྱན་མཛད་དོ། །
དགོངས་འགྲེལ་གྱི་བསྟན་བཅོས་འདི་གཉིས་ལ་ནི། ཤིང་རྟའི་སྲོལ་
འབྱེད་རྣམ་པ་གཉིས་ཞེས་གྲགས་ལ། གང་དག་དཔའ་བོའི་སྟོང་ཕྲག་བརྒྱ་པའི་
བཤད་པ་དང་། ཕྱོགས་གླང་གི་བརྒྱད་སྟོང་དོན་བསྡུ་དང་བཞི་ཡིན་ཞེས་སྨྲ་བ་
ནི། ཤེར་ཕྱིན་གྱི་མདོ་ལ་བཤད་ཚུལ་མི་འདྲ་བ་བཞི་བྱུང་བས། བྱེ་བྲག་གི་སྲོལ་
འབྱེད་དེ་དོན་དུ་ན་སྔ་མ་གཉིས་ལས་གཞན་མ་ཡིན་ནོ། །ཡུམ་གྱི་རྒྱན་འདིའི་
རྗེས་སུ་འབྲང་བའི་འགྲེལ་པ་བོད་དུ་དར་བའང་མདོ་དང་སྦྱར་བ་བཅུ་གཉིས་དང་།
སློབ་དཔོན་ཧ་རི་བྷ་དྲའི་དོན་གསལ་གྱི་ཕྱོགས་དང་མཐུན་ཅིང་རྗེས་སུ་འཇུག་པའི་
འགྲེལ་པ་དགུ་སྟེ་ཉེར་གཅིག་གོ། །
སློབ་དཔོན་འདི་ནི་ཡང་དག་རྣམ་སྣང་མཛད་ཅེས་བྱ་བའི་དགེ་བའི་
བཤེས་གཉེན་ལོ་བཅུ་བདུན་དུ་མཉེས་པར་བྱས་པའི་མཐར་བཅོམ་ལྡན་འདས་
བྱམས་པ་ཉིད་ལ་མདོ་དང་རྒྱན་སྦྱར་བའི་སྣང་བ་དངོས་སུ་ཐོབ་ནས། ཡུམ་དོན་
དབུ་མར་བཀྲལ་ཞིང་ཡུམ་གསུམ་ཀའི་རྒྱན་དུ་སྦྱར་བས་ལུགས་གཞན་ལས་
ཁྱད་པར་འཕགས་ཏེ། འཕགས་པའི་ཡུལ་དུ་གཡེར་ཆེ་ཞིང་ཐམས་ཅད་



མངོན་རྟོགས་རྒྱན་འགྲེལ་གཞུང་དོན་རབ་གསལ་
གཟིགས་པ་སྔོན་གྱི་ལོ་པཎ་རྣམས་ཀྱིས་ཀྱང་། འདི་ལ་འཆད་ཉན་གཙོ་བོར་བྱ་
བར་གདམས་པས་སོ། །གངས་ཅན་འདིར་ཡང་ཆོས་ཀྱི་རྒྱལ་པོ་ཁྲི་སྲོང་ལྡེ་
བཙན་གྱི་འབུམ་ཊིཀ་ཆེ་བ་ནས་ད་ལྟའི་བར་རྒྱན་རྩ་འགྲེལ་ལ་འགྲེལ་པ་བྱས་པའི་
རྣམ་གྲངས་ནི། ནམ་མཁའི་སྐར་མ་ཙམ་དུ་མང་ངོ་ཞེས་ཀུན་མཁྱེན་གསུངས་
བསྟན་བཅོས་བྱེད་པ་རྣམས་ཀྱིས་ཉིན་དང་ཉིན། །
འདི་ཡུལ་མ་འཁྱམས་ས་དེ་གང་ན་ཡོད། །
ཅེས་སོ། །
དེ་ལྟར་རྒྱ་བོད་ཀྱི་མཁས་པ་དང་གྲུབ་པ་མང་པོས་རྒྱ་ཆེར་གཏན་ལ་ཕབ་
ནའང་རང་ཉིད་ཀྱང་ཇི་སྐད་དུ།
རྣམ་པ་ཀུན་ཏུ་བདག་གི་ནི། །
སྤྱོད་ཡུལ་མིན་ཡང་བསོད་ནམས་དག །
སྒྲུབ་དང་མཐུན་ཕྱིར་རང་གཞན་ལ། །
ཕན་གདགས་འདོད་པས་སྤྲོ་བ་སྐྱེས། །
ཞེས་གསུངས་པ་ལྟར། རྒྱལ་བའི་ཡུམ་སྟོང་ཉིད་ཟབ་མོའི་དོན་བདག་སོ་སོ་སྐྱེ་
བོའི་སྤྱོད་ཡུལ་ཉིད་དུ་མ་གྱུར་མོད། འོན་ཀྱང་ཕྱོགས་འདི་ལ་ཐེ་ཚོམ་ཟ་བ་ཙམ་
གྱིས་ཀྱང་སྲིད་པ་ཧྲུལ་པོར་བྱེད་ནུས་པར་གསུངས་ཤིང་། རྡོ་རྗེ་གཅོད་པར།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་



མཆོད་པར་བརྗོད་པ་
དག་ཐམས་ཅད་དགྲ་བཅོམ་པ་ཉིད་ཐོབ་པར་གྱུར་ལ། དགྲ་བཅོམ་པ་དེ་དག་གི་
སྦྱིན་པ་དང་ཚུལ་ཁྲིམས་དང་བསྒོམས་པ་ལས་བྱུང་བའི་བསོད་ནམས་བྱ་བའི་
དངོས་པོ་གང་ཡིན་པ་དེ་ལ་རབ་འབྱོར་དེ་ཇི་སྙམ་སེམས། བསོད་ནམས་ཀྱི་ཕུང་
པོ་དེ་མང་བ་ཡིན་ནམ། གསོལ་པ། བཅོམ་ལྡན་འདས་མང་ལགས་སོ། །
བདེ་བར་གཤེགས་པ་མང་ལགས་སོ། །བཀའ་སྩལ་པ། རབ་འབྱོར་དེ་བས་
ཀྱང་སུ་ཞིག་བྱང་ཆུབ་སེམས་དཔའ་སེམས་དཔའ་ཆེན་པོ་ལ། ཤེས་རབ་ཀྱི་ཕ་
རོལ་ཏུ་ཕྱིན་པ་དང་ལྡན་པའི་ཆོས་ཐ་ན་ཉི་མ་གཅིག་སྟོན་ན་བསོད་ནམས་ཀྱི་ཕུང་
པོ་ཆེས་མང་དུ་སྐྱེའོ། །ཞེས་པ་ནས་རབ་འབྱོར་འདི་ནི་བྱང་ཆུབ་སེམས་དཔའ་
སེམས་དཔའ་ཆེན་པོ་དེའི་ཆོས་ཀྱི་སྦྱིན་པ་སྟེ། ཉན་ཐོས་ཀྱི་ཐེག་པ་ཐམས་ཅད་
དང་། རང་སངས་རྒྱས་ཀྱི་ཐེག་པ་པའི་གང་ཟག་ཐམས་ཅད་ཀྱི་དགེ་བའི་རྩ་བ་
ཟིལ་གྱིས་གནོན་པའོ། །ཞེས་དང་། རྒྱུད་བླ་མར། གང་ཞིག་བྱང་ཆུབ་ཅེས་
སོགས་ཀྱིས་སྦྱིན་པ་དང་ཚུལ་ཁྲིམས་བསམ་གཏན་དག་ལ་རྟག་པར་བརྩོན་པ་
བས། འདིའི་ཚིག་ཙམ་ཞིག་ཐོས་ནས་མོས་པ་སྐྱེ་ན། དེ་ཉིད་བསོད་ནམས་ཆེ་
བར་གསུངས་ཏེ།
གང་ཕྱིར་སྦྱིན་པས་ལོངས་སྤྱོད་དག་ནི་སྒྲུབ་བྱེད་ཅིང་། །
ཁྲིམས་ཀྱིས་མཐོ་རིས་བསྒོམས་པས་ཉོན་མོངས་སྤོངས་བྱེད་ལ། །
ཤེས་རབ་ཉོན་མོངས་ཤེས་བྱ་ཀུན་སྤྱོངས་དེ་ཡི་ཕྱིར། །
འདི་མཆོག་ཉིད་དེ་དེ་ཡི་རྒྱུ་ནི་འདི་ཐོས་ཡིན། །



མངོན་རྟོགས་རྒྱན་འགྲེལ་གཞུང་དོན་རབ་གསལ་
ཞེས་པ་དང་།
གངྒའི་བྱེ་སྙེད་འཇིག་རྟེན་གསེར་དག་གིས། །
བཀང་སྟེ་གང་ལ་སྦྱིན་པ་བྱིན་པ་བས། །
དུས་ངན་ཚེ་ན་ཚིག་བཅད་གཅིག་བརྗོད་པ། །
དེ་ཡི་ཕན་ཡོན་ཅི་འདྲ་དེ་ལ་མེད། །
ཅེས་པ་ལ་སོགས་པའི་བསོད་ནམས་ཀྱི་ཕུང་པོའི་ཕན་ཡོན་རྒྱ་ཆེར་བཤད་དུ་ཡོད་
པས་བྱང་ཆུབ་ཀྱི་རྒྱུ་སྒྲུབ་པ་དང་དོན་མཐུན་པའི་ཕྱིར། མཁས་པའི་གཞུང་དྲི་མ་
མེད་པ་ཚིག་དོན་བདེ་བླག་ཏུ་རྟོགས་པར་ནུས་པ་དག་ལ་བརྟེན་ནས། རང་དང་
གཞན་ལ་ཕན་གདགས་པར་འདོད་པའི་ལྷག་པའི་བསམ་པ་ཀུན་ད་ལྟར་དཀར་
བས་ཅི་ནུས་ཀྱིས་དབྱེ་བ་ལ་སྤྲོ་བས་འཇུག་པར་བྱའོ། ། །
འདི་འཆད་པ་ལ་སྤྱིའི་དོན་གསུམ་སྟེ། རྗོད་བྱེད་དོན་ལྡན་གྱི་མཚན།
བརྗོད་བྱ་དེ་ལྡན་གྱི་གཞུང་། གང་གིས་བསྒྱུར་བའི་འགྱུར་བྱང་བཤད་པའོ། །
དང་པོ་ལ་གཉིས། དངོས་དང་། ཞར་ལ་བྱུང་བའོ། །དང་པོ་ལ་མཚན་བསྒྱུར་
བ་དང་བཤད་པ་གཉིས་ལས། དང་པོ་ནི། རྒྱ་གར་ཞེས་པ་འདུལ་བ་ཚིག་ལེ་
ལས།
མཉན་ཡོད་གནས་བཅས་ཙམ་པ་ཀ །
ཝཱ་རཱ་ཎ་སཱི་ཡངས་པ་ཅན། །
རྒྱལ་པོའི་ཁབ་ནི་དྲུག་པོ་སྟེ། །



རྗོད་བྱེད་དོན་ལྡན་གྱི་མཚན་
འདི་དག་གྲོང་ཁྱེར་ཆེན་པོར་ཤེས། །
ཞེས་པ་ལྟར་གྲོང་ཁྱེར་ཆེན་པོ་དྲུག་གནས་པའི་ཕྱོགས་ལ་འདོད་རྒྱལ་དུ་
བརྡ་བྱས་པ་སྟེ། ཡུལ་དེ་པ་རྣམས་ཀྱི་སྐད་དུའམ་སྐད་ལ་བསྟན་བཅོས་འདིའི་
མིང་ལ་ཨ་བྷི་ནས་ཤཱསྦྱའི་བར་རོ། །དགོས་པ་སཾསྐྲྀཏའི་སྐད་ལ་བག་ཆགས་
འཇོག་ཅིང་། གཞུང་འདི་ལ་རྒྱ་སྐད་དུ་མིང་འདི་སྐད་ཟེར་ཞེས་བརྡ་ཤེས་པར་
འགྱུར་བའོ། །བོད་ནི་ཁ་བ་ཅན་ཏེ་བོད་དང་བོད་ཆེན་པོ་གཉིས་སོ། །དེ་རྣམས་
ཀྱི་སྐད་དུ་བསྒྱུར་ན། པྲ་ཛྙཱ་པཱ་ར་མི་ཏ་ནི་ཤེར་ཕྱིན། ཨུ་པ་དེ་ཤ་ནི་མན་ངག །
བསྡུ་ནི་བསྟན་བཅོས། ཨ་བྷི་ས་མ་ཡ་ནི་མངོན་པར་རྟོགས་པ། ཨ་ལང་ཀཱ་ར་
ནི་རྒྱན། ནཱ་མ་ནི་ཞེས་བྱ་བའོ། །དགོས་པ་སྐད་གཉིས་པོ་རྣམ་གྲངས་སུ་ཤེས་
ཤིང་རྒྱ་སྐད་གོ་བ་མེད་པ་བོད་སྐད་གོ་བ་ཅན་དུ་བསྒྱུར་བྱེད་ལ་བྱས་ཤེས་དྲིན་
གཟོའི་བློ་སྐྱེ་བའོ། །
གཉིས་པ་མཚན་བཤད་པ་ལ་དྲུག་ལས། དང་པོ་ཤེར་ཕྱིན་ནི། རྩ་བའི་
མདོ་དང་ལམ་དང་འབྲས་བུ་སྟེ་དབྱེ་བ་དང་བཅས་པ་འོག་ནས་འཆད་པར་འགྱུར་
རོ། །གཉིས་པ་མན་ངག་ནི། མདོའི་དོན་རྒྱ་ཆེན་པོ་ཐབས་ཉུང་དུས་བདེ་བླག་ཏུ་
རྟོགས་པར་བྱེད་པའོ། །གསུམ་པ་བསྟན་བཅོས་ལ་གསུམ་ལས། མཚན་ཉིད་
ནི། རྩོམ་པ་པོ་རྣམ་གཡེང་མེད་པའི་ཡིད་ཅན་གྱིས་བཀའི་དོན་བཤད་པ་ཐར་པ་
ཐོབ་པའི་ལམ་དང་རྗེས་སུ་མཐུན་པའོ། །གཉིས་པ་མཚོན་བྱ་ནི། སྡེ་སྣོད་
གསུམ་གྱིས་གདུལ་བྱའི་སེམས་ཉོན་མོངས་པ་ཅན་ལས་བསླབ་པ་གསུམ་ལྡན་



མངོན་རྟོགས་རྒྱན་འགྲེལ་གཞུང་དོན་རབ་གསལ་
དུ་འཆོས་ཤིང་། ཉོན་མོངས་པའི་འབྲས་བུ་ངན་འགྲོ་དང་སྲིད་པའི་དུ ཁ་ལས་
སྐྱོབ་པ་སྟེ་སྒྲ་བཤད་འདི་བཀའ་ལའང་འཇུག་ལ། སྤྱིར་བཀའ་ལ་བསྟན་བཅོས་
ཀྱི་བརྡ་སྦྱར་བའང་ཡོད་དོ། །གསུམ་པ་མཚན་གཞི་ནི། མིང་ཚིག་ཡི་གེའི་
ཚོགས་ཀྱིས་བསྡུས་པའི་རབ་ཏུ་བྱེད་པ་སྟེ། དབྱེ་ན།
དོན་མེད་དོན་ལོག་དོན་དང་ལྡན། །
ངན་གཡོ་བརྩེ་བྲལ་དུ ཁ་སྤོང་། །
ཐོས་རྩོད་སྒྲུབ་པ་ལྷུར་ལེན་པ། །
བསྟན་བཅོས་དྲུག་བྲལ་གསུམ་དུ་འདོད། །
ཅེས་པ་ལྟར་དགུ་ལས། འདི་ཚིག་གི་ཐ་མ་གསུམ་པོར་གཟུང་ངོ་། །
བཞི་པ་མངོན་རྟོགས་ནི། མངོན་དུ་ཕྱོགས་པའམ་མངོན་སུམ་དུ་རྟོགས་
པས་མངོན་རྟོགས་ཏེ། ཤེས་པའམ་ཁོང་དུ་ཆུད་པའི་དོན་ནོ། །ལྔ་པ་རྒྱན་ནི།
རང་བཞིན་གྱི་རྒྱན་གཟུགས་བཟང་པོ་ལ་མཛེས་བྱེད་ཀྱི་རྒྱན་གདུ་བུ་ལ་སོགས་
པས་སྤྲས་པ། གསལ་བྱེད་མེ་ལོང་ལ་སོགས་པའི་ནང་དུ་ཤར་བ་མཐོང་ན་སྐྱེ་བོ་
རྣམས་དགའ་བ་བསྐྱེད་པ་ལྟར། རང་བཞིན་གྱི་རྒྱན་ཡུམ་གྱི་ལུས་བཟང་པོ་ལ་
མཛེས་བྱེད་ཀྱི་རྒྱན་དོན་བདུན་ཅུས་བཀྲ་བ། གསལ་བྱེད་བསྟན་བཅོས་འདིར་
སྣང་བས་ན་མཁས་པ་རྣམས་དགའ་བ་བསྐྱེད་པའོ། །དྲུག་པ་ཞེས་བྱ་བ་ནི།
མིང་དེ་སྐད་སྒྲོག་པར་བྱེད་ཅེས་བྱ་བའོ། །
གཉིས་པ་ཞར་ལ་བྱུང་བ་ནི། ཕྱག་འཚལ་ལོ་ཞེས་དྲང་ངོ༌། །འདི་ལ་



རྩོམ་པ་ལ་འཇུག་པའི་རྒྱུམཆོད་བརྗོད་བཤད་པ་
11
ལྔ་ལས། དང་པོ་ཡུལ་གང་ལ་ན། མ་རིག་བག་ཆགས་དང་བཅས་པའི་སྒྲིབ་
པ་སངས་ལ་ཤེས་བྱ་ཐམས་ཅད་ལ་མཁྱེན་པའི་ཡེ་ཤེས་རྒྱས་པས་སངས་རྒྱས།
དང་པོ་ནི་བསྡུ་བའོ། །བདག་མེད་གཉིས་དང་། རང་གཞན་གྱི་དོན་གཉིས་
དང༌། ཀུན་བྱང་གི་དོན་ཀུན་དང་མྱང་འདས་ཐོབ་པས་མི་ཟད་པའི་རྟག་པ་དང་།
གདུལ་བྱ་འདུལ་བའི་ཐབས་རྟོགས་པས་བྱང་ཆུབ་སེམས་དཔའ་སྟེ་དེ་དག་
ཐམས་ཅད་ལའོ། །གཉིས་པ་གང་ཟག་གང་གིས་ན། འགྱུར་བྱེད་ལོ་ཙྪ་བས་
སོ། །གསུམ་པ་དུས་གང་གི་ཚེ་ན། བསྟན་བཅོས་འདི་བསྒྱུར་བའི་ཐོག་མར་
རོ། །བཞི་པ་ཚུལ་ཇི་ལྟར་ན། སྒོ་གསུམ་གུས་པ་ཆེན་པོས་སོ། །ལྔ་པ་དགོས་
པ་ཅིའི་དོན་དུ་ན། གནས་སྐབས་དང་མཐར་ཐུག་གི་དོན་འགྲུབ་ཅིང་བར་ཆད་ཞི་
བར་བྱ་བའི་ཕྱིར་དང་། བསྟན་བཅོས་འདི་མདོ་སྡེའི་སྡེ་སྣོད་དུ་ཤེས་པར་བྱ་བའི་
ཕྱིར་ཡང་ཡིན་ནོ། །།
གཉིས་པ་བརྗོད་བྱ་དེ་ལྡན་གྱི་གཞུང་ལ་གསུམ། རང་ཉིད་རྩོམ་པ་ལ་
འཇུག་པའི་རྒྱུ་མཆོད་བརྗོད་བཤད། བརྩམས་པའི་བསྟན་བཅོས་ལ་གཞན་
འཇུག་པའི་རྒྱུ་དགོས་འབྲེལ་བཤད། འཇུག་བྱ་བསྟན་བཅོས་ཀྱི་རང་བཞིན་
མངོན་རྟོགས་བཤད་པའོ། །དང་པོ་དེ་ལ་ཡང་། བསྟོད་པ་དང་ཕྱག་འཚལ་བ་
གཉིས་ལས། དང་པོ་ལ་གང་ཟག་གསུམ་གྱི་བཞེད་དོན་བསྒྲུབ་པའི་སྒོ་ནས་
བསྟོད་པ་དང་། དོན་བསྡུས་ཏེ་འཕགས་བཞིའི་ཡུམ་དུ་བསྟན་པས་བསྟོད་པ་
གཉིས།



12
མངོན་རྟོགས་རྒྱན་འགྲེལ་གཞུང་དོན་རབ་གསལ་
དང་པོ་ལ་གསུམ་གྱི། དང་པོ་གཞི་ཤེས་ལ། ཉན་རང་གི་བཞེད་པ་
བསྒྲུབ་པའི་སྒོ་ནས་བསྟོད་པ་ལའང་གསུམ། དང་པོ་གང་ཟག་གང་གིས་ན།
ཉན་ཐོས་རང་སངས་རྒྱས། བསམ་པ་སྡུག་བསྔལ་དང་ཀུན་འབྱུང་ཉེ་བར་ཞི་བ་
དེ་རང་དོན་དུ་འཚོལ་བའོ། །རྣམས་ནི་མང་ཚིག་ཡིན་པས་དབྱེ་བ་བསྟན་ཏེ་འདི་
ལ་བཞི། ལྟ་བ་ཁས་ལེན་གྱི་ཉན་ཐོས། སྤྲུལ་པའི། རིགས་མ་ངེས་
པའི། ངེས་པའི་ཉན་ཐོས་སོ། །གཉིས་པ་ཐབས་གང་གིས་ན། ཕྱི་ནང་གི་ཆོས་
སམ་གང་ཟག་གི་བདག་མེད་མངོན་སུམ་དུ་རྟོགས་པའམ་ཤེས་པའི་ཀུན་ཤེས་པ་
ཐབས་དང་བཅས་པ་ཉིད་ཀྱིས་སོ། །ཉིད་དངོས་པོའི་རྐྱེན་ཏེ་ངེས་གཟུང་མིན་
ནོ། །གསུམ་པ་འབྲས་བུ་གང་དུ་ན། ཉོན་མོངས་ཉེ་བར་ཞི་བ་ལྷག་བཅས་
དང་། སྡུག་བསྔལ་ཉེ་བར་ཞི་བ་ལྷག་མེད་དུ་ཁྲིད་དེ་ཐོབ་པར་མཛད་པ་གང་ཡིན་
པ་ལ་བསྟོད་དེ།
ཉན་ཐོས་ཞི་བ་འཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་ཁྲིད་མཛད་
གང་ཡིན་དང༌། །ཞེས་སོ། །
གཉིས་པ་ལམ་ཤེས་ཀྱིས་བྱང་ཆུབ་སེམས་དཔའི་བཞེད་པ་བསྒྲུབ་པའི་
སྒོ་ནས་བསྟོད་པ་ལ་གསུམ། དང་པོ་གང་ཟག་གང་གིས་ན། འགྲོ་བ་སེམས་
ཅན་ཀུན་ལ་ཐབས་མཁས་པས། དུས་རྟག་ཏུ་གནས་སྐབས་དང་མཐར་ཐུག་གི་
ཕན་པའི་དངོས་པོ་ཕར་ཕྱིན་དྲུག་དང་བསྡུ་བ་བཞིའི་སྒོ་ནས་བསྒྲུབ་པར་བྱེད་པ་
བྱང་ཆུབ་སེམས་དཔའ་རྣམས་སོ། །གཉིས་པ་ཐབས་གང་ལས་ན། བྱང་ཆུབ་



རྩོམ་པ་ལ་འཇུག་པའི་རྒྱུ་མཆོད་བརྗོད་བཤད་པ་
13
གསུམ་གྱི་ལམ་རང་བཞིན་མེད་པར་མངོན་སུམ་གྱིས་ཤེས་པ་སྙིང་རྗེ་ལ་སོགས་
པའི་ཐབས་དང་བཅས་པ་ཉིད་ཀྱིས་སོ། །གསུམ་པ་དོན་གང་བསྒྲུབ་ན། འཇིག་
པ་ལ་བརྟེན་པས་འཇིག་རྟེན་ཏེ། སེམས་ཅན་ལ་ཕན་པའི་དོན་མངོན་མཐོ་དང་
བྱང་ཆུབ་གསུམ་ཇི་ལྟར་འོས་པ་བཞིན་དུ། དངོས་དང་བརྒྱུད་པའི་སྒོ་ནས་
བསྒྲུབ་ཅིང་རྫོགས་པར་མཛད་པ་གང་ཡིན་པ་ལ་བསྟོད་དེ།
འགྲོ་ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་དོན་སྒྲུབ་
མཛད་པ་གང་། །ཞེས་སོ། །
གསུམ་པ་རྣམ་མཁྱེན་ལ་སངས་རྒྱས་ཀྱི་བཞེད་པ་བསྒྲུབ་པའི་སྒོ་ནས་
བསྟོད་པ་ལ་གསུམ། དང་པོ་ཐབས་གང་ལས་ན། རྣམ་པ་ཐམས་ཅད་སྐྱེ་བ་
མེད་པར་ཐུགས་སུ་ཆུད་པའི་རྣམ་མཁྱེན་གང་དང་ཡང་དག་པར་ལྡན་པས་
སོ། །གང་ཞེས་པ་སྤྱི་སྒྲ་ཡིན་ཡང་། མཁྱེན་གསུམ་ལ་བསྟོད་པའི་སྐབས་
དང༌། གཞན་གཉིས་ལ་བསྟོད་ཟིན་པས་ཤུགས་དང་། ཐུབ་པའི་ཚིག་དང་
འབྲེལ་བས་རྣམ་མཁྱེན་ཁོ་ནར་གོ་བར་འགྱུར་རོ། །གཉིས་པ་གང་ཟག་གང་
གིས་ན། བདུད་བཞི་ཐུབ་ཅིང་སྤང་བྱ་ཡང་དག་པར་བསྡམས་པ་ཡོན་ཏན་ཚད་
མེད་པ་མངའ་བ་རྣམས་སོ། །གསུམ་པ་འབྲས་བུ་གང་གསུངས་པ་ནི། ཐེག་
པ་ཆེ་ཆུང་ངམ་སྡེ་སྣོད་གསུམ་གྱི་ལམ་ཡོངས་སུ་རྫོགས་པས་བརྗོད་བྱ་རྣམ་པ་
ཀུན་དང་ལྡན་པ། ཡུམ་ལ་སོགས་པའི་ཆོས་ཀྱི་འཁོར་ལོ་སྣ་ཚོགས་པ་འདི་
གདུལ་བྱ་དང་འཚམས་པར་རྟོག་པ་མེད་བཞིན་དུ་གསུངས་པ་ལ་བསྟོད་པ་སྟེ།



མངོན་རྟོགས་རྒྱན་འགྲེལ་གཞུང་དོན་རབ་གསལ་
གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་
འདི་གསུངས་པ། །ཞེས་སོ། །
གཉིས་པ་དོན་བསྡུས་ཏེ་འཕགས་བཞིའི་ཡུམ་དུ་བསྟན་པས་བསྟོད་པ་ལ་
དངོས་དང་དེའི་འཐད་པ་གཉིས། དང་པོ་ནི། ཉན་ཐོས་དང་བྱང་སེམས་ཀྱི་
ཚོགས་ཏེ། དགེ་འདུན་ནི་ལོ་ཀའི་བླ་མ་ཡིན་ལ། སངས་རྒྱས་ནི་བླ་མ་དམ་པ་
ཡིན་ནོ། །དེ་དག་གིའང་བླ་མར་གྱུར་པའི་ཡུམ་བླ་མའི་བླ་མར་གྱུར་པ་དེ་ལ་
བསྟོད་དོ། །བཅས་པ་ནི་ལྷན་ཅིག་པའི་དོན་ཏེ། ཉན་ཐོས་དང་བྱང་སེམས་
ཀྱིའང་ཡུམ་དུ་བསྟན་ནོ། །དེ་སྐད་དུ། །
ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་རྒྱས་ཀྱི་ནི་
ཞེས་སོ། །
གཉིས་པ་དེའི་འཐད་པ་ནི། མཁྱེན་གསུམ་གྱིས་ཟག་མེད་ཀྱི་ཕུང་པོ་མ་
བསྐྱེད་ན་བཞེད་དོན་གསུམ་ཐོབ་པ་མི་སྲིད་པས་ན། མཁྱེན་གསུམ་དེ་སྐྱེད་བྱེད་
ཀྱི་ཡུམ་ཡིན་པ་དང་། མཁྱེན་གསུམ་གྱིས་འཕགས་བཞིའི་ཟག་མེད་ཀྱི་ཕུང་པོ་
མ་བསོས་ན་བཞེད་དོན་མཐར་ཕྱིན་པ་མི་སྲིད་པས་ན། མཁྱེན་གསུམ་དེ་གསོ་
བྱེད་ཀྱི་ཡུམ་དང་། མཁྱེན་གསུམ་གྱིས་འཕགས་པ་བཞི་ལ་ཉེར་ཞིར་ཁྲིད་པ་ལ་
སོགས་ཕན་ཆེན་པོ་འདོགས་པས་ན། ཕན་འདོགས་བྱེད་ཀྱི་ཡུམ་ཡིན་པའོ། །
གཉིས་པ་ཕྱག་འཚལ་བ་ནི། ཡུལ་ཡུམ་དེ་ལ་གང་ཟག་བྱམས་པས་
ཆེད་དུ་བྱ་བ་བསྟན་བཅོས་བརྩམ་པའི་ཕྱིར། ཕྱག་འཚལ་བ་ནི་གུས་པས་འདུད་



བསྟན་བཅོས་ལ་འཇུག་པའི་རྒྱུ་དགོས་འབྲེལ་བཤད་པ་
པ་སྟེ།
ཡུམ་དེ་ལ་ཕྱག་འཚལ། །ཞེས་སོ། །
གཉིས་པ་བརྩམས་པའི་བསྟན་བཅོས་ལ་གཞན་འཇུག་པའི་རྒྱུ་དགོས་
འབྲེལ་བཤད་པ་ལ་བཞི་ལས། བརྗོད་བྱ་ནི། སྟོན་པ་སངས་རྒྱས་ཀྱིས་ཡུམ་
རྒྱས་འབྲིང་བསྡུས་པ་འདི་ལས་བཤད་པའི་རྣམ་མཁྱེན་སངས་རྒྱས་ཁོ་ནའི་ལམ་
གང་ཡིན་པ་དང་། དེས་མཚོན་པའི་ལྷག་མ་བདུན་དང་བཅས་པའོ། །ཉིང་
དགོས་ནི། བྱང་སེམས་ལས་གཞན་གྱིས་མྱོང་བ་མ་ཡིན་པའི་རྣམ་མཁྱེན་
དེ། བློ་དང་ལྡན་པ་བྱང་སེམས་ཀྱིས་ཡུམ་གྱི་མདོ་ཡི་དོན་དངོས་བརྒྱད་ཇི་བཞིན་
དུ་ངེས་པའི་བདག་ཉིད་བྱང་ཆུབ་ཀྱི་སེམས་དང་ཆོས་ཏེ། སྒྲུབ་པའི་སྤྱོད་པ་ཕར་
ཕྱིན་བཅུ་ཤེས་བཞིན་དང་བཅས་པའི་དྲན་པ་ལ་བཞག་ནས། ས་བཅུ་བགྲོད་དེ་
མཐོང་བ་སྟེ་མངོན་དུ་བྱེད་པར་འགྱུར་བའོ། །དགོས་པ་ནི། ཉིང་དགོས་ཀྱི་ཕྱིར་
དུ་མདོ་ཡི་བརྗོད་བྱ་རྣམས་རྒྱན་ལ་བརྟེན་ནས་བདེ་བླག་ཏུ་སྟེ་ཚེགས་ཆུང་ངུས་
རྟོགས་པ་ཞེས་བྱ་བ་ནི་རྒྱན་རྩོམ་པའི་དགོས་པ་ཡིན་ནོ། །འབྲེལ་པ་ནི། ཤུགས་
ཀྱིས་ཏེ་དེ་ཡང་རྩོམ་པའི་དགོས་པ་ཞེས་པས་དགོས་པ་དང་བསྟན་བཅོས་འབྲེལ་
བར་དང་། ཕྱིར་ཞེས་པས་དགོས་པ་གཉིས་འབྲེལ་བར་འཕངས་པ་སྟེ། ཇི་
སྐད་དུ།
རྣམ་པ་ཐམས་ཅད་མཁྱེན་ཉིད་ལམ། །
སྟོན་པས་འདི་ལས་བཤད་པ་གང་། །



16
མངོན་རྟོགས་རྒྱན་འགྲེལ་གཞུང་དོན་རབ་གསལ་
གཞན་གྱིས་མྱོང་བ་མ་ཡིན་ཏེ། །
ཆོས་སྤྱོད་བཅུ་ཡི་བདག་ཉིད་ཀྱི། །
མདོ་དོན་དྲན་པ་ལ་བཞག་ནས། །
བློ་དང་ལྡན་པས་མཐོང་འགྱུར་ཕྱིར། །
བདེ་བླག་ཏུ་ནི་རྟོགས་པ་ཞེས། །
བྱ་བ་རྩོམ་པའི་དགོས་པ་ཡིན། །
ཞེས་གསུངས།
གསུམ་པ་འཇུག་བྱ་བསྟན་བཅོས་ཀྱི་རང་བཞིན་མངོན་རྟོགས་བཤད་
པ་ལ་གསུམ་སྟེ། རྒྱས་པ་ལ་དད་པ་ལ་བརྒྱད། བར་མ་ལ་དད་པ་ལ་དྲུག །
བསྡུས་པ་ལ་དད་པ་ལ་གསུམ་དུ་ཕྱེ་བའོ། །དང་པོ་ལ་བསྡུས་དོན་ལུས་རྣམ་
གཞག་དང་། ཚིག་དོན་ཡན་ལག་རྒྱས་བཤད་གཉིས། དང་པོ་ལ་ལུས་མདོར་
བསྟན་པ་དང་། རྒྱས་པར་བཤད་པ་གཉིས། དང་པོ་ལུས་མདོར་བསྟན་པ་ལ་
གཉིས་ཏེ། དངོས་བརྒྱད་ཀྱིས་བཤད་པར་བསྟན། འཆད་བྱེད་དངོས་བརྒྱད་
གཏན་ལ་དབབ་པའོ། །དང་པོ་ལ་དངོས་དང་། ཤེར་ཕྱིན་ངོས་བཟུང་བ་གཉིས།
དང་པོ་ནི། གཞུང་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་འབྲིང་བསྡུས་པ་
གསུམ་ནི་གཏན་ལ་དབབ་བྱ་དང་། གང་གིས་ན་བསྟན་བཅོས་འདིས། ཇི་ལྟར་
ན་རྗོད་བྱེད་སྐབས་བརྒྱད་དུ་ཕྱེ་བ་དང་། བརྗོད་བྱའི་དོན་གྱི་དངོས་པོ་ཡང་མངོན་
རྟོགས་བརྒྱད་དུ་ཕྱེ་བ་ཉིད་ཀྱིས་ཡང་དག་པ་ཕྱིན་ཅི་མ་ལོག་པར་རྫོགས་པར་



བསྟན་བཅོས་ཀྱི་རང་བཞིན་མངོན་རྟོགས་བཤད་པ་ 17
བཤད་དོ། །འདིར་དངོས་པོ་དང་མངོན་རྟོགས་དང་སྐབས་བརྒྱད་ཀྱི་ཁྱད་པར་
ནི། དོན་བསྡུས་སྒྲོན་མེར།
མངོན་རྟོགས་ཤེས་རྒྱུད་རིམ་པ་སྟེ། །
དངོས་པོ་བརྒྱད་ནི་བརྗོད་བྱ་ལ། །
སྐབས་ནི་རྗོད་བྱེད་ཤཱནྟི་གསུང་། །ཞེས་དང་།
དངོས་པོ་བརྒྱད་ནི་ཚིག་གི་དོན་མངོན་རྟོགས་བརྒྱད་ཡིན་ལ། སྐབས་བརྒྱད་ནི་
ལེའུ་བརྒྱད་དེ་དེའི་རྗོད་བྱེད་ཡིན། ཞེས་བུ་སྟོན་བཞེད་དོ། །དེ་ལྟར་ཡང་།
ཤེས་རབ་ཕ་རོལ་ཕྱིན་པ་ནི། །
དངོས་པོ་བརྒྱད་ཀྱིས་ཡང་དག་བཤད། །
ཅེས་སོ། །
གཉིས་པ་ཤེར་ཕྱིན་ངོས་བཟུང་བ་ནི། ཤེར་ཕྱིན་ཙམ་ནི་རྒྱལ་བ་བསྐྱེད་
པའི་ཡུམ་སྟེ། དེ་ལ་དབྱེ་ན། སོ་སོ་རང་གིས་རིག་པའི་མཉམ་བཞག་ཡེ་ཤེས་
ཀྱི་ཡུལ་དུ་གྱུར་པ་སྤྲོས་པ་མཐའ་དག་བྲལ་བའི་དེ་ཁོ་ན་ཉིད་ཀྱི་སྙིང་པོ་དོན་གྱི་
ཤེར་ཕྱིན་དང་། དོན་དམ་རྟོགས་པའི་ཡེ་ཤེས་སམ་དེ་བརྗོད་བྱར་སྟོན་པའི་མིང་
ཚིག་ཡི་གེའི་ཚོགས་སུ་སྣང་བའི་སྟོན་བྱེད་ཡུལ་ཅན་གྱི་ཤེར་ཕྱིན་གཉིས། ཕྱི་མ་
ལས་རྒྱུ་དང་འབྲས་བུའི་ཤེར་ཕྱིན་གཉིས་སུ་དབྱེ་བའི་དང་པོ་ནི། ཤེར་ཕྱིན་གྱི་
མིང་གིས་འདོགས་རུང་གང་ཞིག་འབྲས་ཡུམ་གྱི་སར་བསྒྲོད་བྱེད་དུ་གྱུར་
པའོ། །དེ་ལའང་གཞུང་དང་ལམ་གྱི་ཤེར་ཕྱིན་གཉིས།



18
མངོན་རྟོགས་རྒྱན་འགྲེལ་གཞུང་དོན་རབ་གསལ་
དང་པོ་ནི། སྙིང་པོ་དོན་གྱི་ཤེར་ཕྱིན་ནམ། ལམ་ཤེར་ཕྱིན་གང་རུང་
བརྗོད་བྱའི་གཙོ་བོར་སྟོན་པའི་གསུང་རབ་རྣམ་དག་གོ། །དེ་ནི་ཤེར་ཕྱིན་གྱི་
མདོའམ་མངོན་རྒྱན་ལྟ་བུའོ། །
གཉིས་པ་ལམ་ནི། སྟོང་ཉིད་རྟོགས་པའི་ཡེ་ཤེས་ཆོས་བཞི་ལྡན་
ཏེ། ཆོས་བཞི་ནི།
ཤེས་རབ་མི་མཐུན་ཕྱོགས་ཉམས་དང་། །
རྣམ་པར་མི་རྟོག་ཡེ་ཤེས་ལྡན། །
འདོད་པ་ཐམས་ཅད་ཡོངས་རྫོགས་བྱེད། །
སེམས་ཅན་རྣམས་སྨིན་བྱེད་རྣམ་གསུམ། །
ཞེས་པ་ལྟར་རོ། །དེ་ནི་ཐེག་ཆེན་གྱི་ལམ་ལྔའམ། རྒྱུའི་དབང་དུ་བྱས་ན་ལམ་
དང་པོ་བཞི་ལ་བརྗོད་དོ། །
གཉིས་པ་འབྲས་བུ་ཤེར་ཕྱིན་ནི། ཆོས་རབ་ཏུ་རྣམ་འབྱེད་ཀྱི་བློ་གང་
ཞིག །སྲིད་ཞི་གཉིས་ཀྱི་ཕ་རོལ་ཏུ་སོན་པའོ། །དེ་ནི་སངས་རྒྱས་བཅོམ་ལྡན་
འདས་ཀྱི་གཉིས་སུ་མེད་པའི་ཡེ་ཤེས་སྒྱུ་མ་ལྟ་བུ་སྟེ། བསྡུས་འགྲེལ་དུ། །
ཤེས་རབ་ཀྱི་ཕ་རོལ་ཏུ་ཕྱིན་པའི་གཙོ་བོ་ནི་བཅོམ་ལྡན་འདས་ཏེ་སྒྱུ་མ་ལྟ་
བུའི་ཡེ་ཤེས་སོ། །ཞེས་དང་།
བཅོམ་ལྡན་ཉག་གཅིག་ཕ་རོལ་ཕྱིན། །
དྲུག་གི་སྤྱི་ལ་བཞུགས་པ་ལགས། །ཞེས་སོ། །



སྐབས་དང་པོ་རྣམ་མཁྱེན་བསྟན་པ་
དེ་ལས་གཞན་པ་རྣམས་ནི་གཟུགས་བརྙན་ཙམ་དུ་ཟད་དོ། །ས་མཚམས་སྤྱིའི་
བཞེད་པ་སངས་རྒྱས་ཀྱི་ཁོ་ནར་མཛད་ཀྱང་། རྒྱན་འདིར་ས་དྲུག་པར་ཕྱིན་དྲུག་
རྫོགས་པས་སྤང་བྱ་དྲུག་སྤངས་པ་དང་།
ཚུ་རོལ་ཕ་རོལ་མཐའ་ལ་མིན། །
ཞེས་སོགས་བྱུང་བས་སློབ་ལམ་ན་ཤེར་ཕྱིན་མཚན་ཉིད་པ་ཡོད་དོ། །ངེས་ཚིག་
ནི། ཤེས་པའི་རབ་ཡིན་པས་ཤེས་རབ་སྟེ་སྟོང་པ་ཉིད་ལ་དམིགས་པའོ། །ཤེས་
རབ་ཀྱང་དེ་ཡིན་ལ་ཕ་རོལ་ཡང་དེ་ཡིན་པས་ན་ཤེས་རབ་ཀྱི་ཕ་རོལ་ལོ། །ཕྱིན་
པ་ནི་འགྲོ་བ་སྟེ་རྣམ་པར་རྟོག་པའི་ཕ་རོལ་ཏུ་སོན་པའོ། །
གཉིས་པ་འཆད་བྱེད་དངོས་བརྒྱད་གཏན་ལ་དབབ་པ་ལ་བརྒྱད་ཀྱི་དང་
པོ་རྣམ་མཁྱེན་ནི། བདེན་གཉིས་ཀྱི་རྣམ་པ་མ་ལུས་པར་མཁྱེན་པའི་ཡེ་ཤེས་
སམ། ཆོས་ཐམས་ཅད་ཀྱི་རྣམ་པ་དང་རྟགས་དང་མཚན་མ་མ་ལུས་པ་ཀུན་ཇི་
ལྟ་ཇི་སྙེད་པར་མངོན་སུམ་གྱིས་མཁྱེན་པ་ཉིད་དོ། །གཉིས་པ་ལམ་ཤེས་
ནི། ཐེག་པ་གསུམ་གྱི་ལམ་ཐམས་ཅད་རང་བཞིན་མེད་པར་མངོན་སུམ་དུ་
རྟོགས་པའམ་ཤེས་པས་ལམ་ཐམས་ཅད་ཀྱི་བྱ་བ་བྱེད་པ་ཉིད་དོ། །གསུམ་པ་
ཐམས་ཅད་ཤེས་པ་ཉིད་ནི། གཞི་ཕུང་པོ་ཁམས་དང་སྐྱེ་མཆེད་ཐམས་ཅད་མི་
རྟག་པ་སོགས་སུ་བདག་ཕྱེད་དང་གཉིས་ཀྱིས་སྟོང་པར་ཤེས་པ་ཉིད་དོ། །བཞི་
པ་རྣམ་ཀུན་མངོན་རྫོགས་རྟོགས་པ་ནི། སངས་རྒྱས་ཀྱི་ས་ལ་སོགས་པའི་ཆོས་
ཀྱི་རྣམ་པ་སྟེ་བྱེ་བྲག་ཀུན་ཏེ་མཁྱེན་གསུམ་མ་ལུས་པའི་རྣམ་པ་མངོན་དུ་ཕྱོགས་



མངོན་རྟོགས་རྒྱན་འགྲེལ་གཞུང་དོན་རབ་གསལ་
པས་ཡོངས་སུ་རྫོགས་པའམ་ཡང་དག་པར་རྟོགས་པ་སྟེ་བསྒོམས་པས་ཤེས་
པའོ། །ལྔ་པ་རྩེ་མོར་ཕྱིན་པ་ནི། མཁྱེན་གསུམ་བསྡུས་སྒོམ་གྱི་རྟོགས་པ་རྣམ་
ཀུན་ལས་རྩེ་མོ་སྟེ་རབ་ཀྱི་མཐར་ཕྱིན་པའོ། །དྲུག་པ་མཐར་གྱིས་པ་ནི། བསྡུས་
པས་མཐར་གྱིས་པའི་མངོན་རྟོགས་སོ། །བདུན་པ་སྐད་ཅིག་མ་ནི། སེམས་ཀྱི་
སྐད་ཅིག་མ་གཅིག་ཁོ་ན་ལ་བྱང་ཆུབ་ལ་མངོན་དུ་ཕྱོགས་པས་ཆོས་ཐམས་ཅད་
རྫོགས་པ་སྟེ་མ་ལུས་པའམ་ཡང་དག་པར་རྟོགས་པའམ་བྱང་ཆུབ་པ་སྟེ་སངས་
རྒྱས་ཐོབ་པའོ། །བརྒྱད་པ་ཆོས་ཀྱི་སྐུ་ནི། ཟག་པ་མེད་པའི་ཆོས་མ་ལུས་པའི་
ཡན་ལག་བསགས་པའི་ལུས་ཡིན་པས་སྐུ། ཡོན་ཏན་བསམ་གྱིས་མི་ཁྱབ་པའི་
རྟེན་བྱེད་པས་སྐྱ། རིགས་པའི་རྗེས་སུ་འབྲང་བས་ཐོབ་བྱའམ་རྟོགས་བྱའི་ངོ་བོ་
ཡིན་པས་སྐུ། འགྲོ་བ་ཐམས་ཅད་དེའི་ངོ་བོ་ལས་མ་འདས་པས་སྐུ་སྟེ། བདེན་
གཉིས་ལས།
ཆོས་རྣམས་ཀུན་གྱི་ལུས་ཡིན་ཕྱིར། །
ཡོན་ཏན་ཕུན་ཚོགས་བསམ་ཡས་ཕྱིར། །
རིགས་པའི་རྗེས་འབྲང་ངོ་བོའི་ཕྱིར། །
ཅེས་སོ། །
དེ་དག་གི་གོ་རིམ་ཡང་མཁྱེན་གསུམ་འཇུག་ཡུལ་ཡིན་ལ། འཇུག་པ་



སྐབས་དང་པོ་རྣམ་མཁྱེན་བསྟན་པ་
ནི་སྦྱོར་བ་ཡིན་ཞིང་། ཆོས་སྐུ་ནི་ཞུགས་པའི་འབྲས་བུ་ཡིན་པས་དོན་གྱི་རིམ་པ་
ཡིན་ནོ། །དེ་ཡང་འབྲས་བུ་ལ་བྲོད་པ་སྐྱེད་པའི་ཕྱིར་རྣམ་མཁྱེན་དང་པོར་
བསྟན། དེ་ཉིད་ལམ་གོམས་པ་ལས་བྱུང་བས་དེ་ནས་ལམ་ཤེས་བསྟན། དེ་
ཉིད་སྤང་བྱའི་གཉེན་པོ་ཡིན་པས་སྤང་བྱ་ཤེས་པར་བྱ་བའི་ཕྱིར། དེ་ནས་གཞི་
ཤེས་བསྟན་ཏེ་བཤད་པའི་རིམ་པའོ། །མཁྱེན་གསུམ་ཐོས་བསམ་གྱིས་ཤེས་པ་
དེ་དབང་དུ་བྱ་དགོས་པས་དེའི་ཐབས་རྣམ་ཀུན་བསྟན། དེ་ལས་དབང་ཐོབ་པ་
བྱུང་བས་རྩེ་སྦྱོར་བསྟན། དེ་བརྟན་པར་བྱེད་ཅིང་ཉམས་ན་གསོ་བའི་ཕྱིར་མཐར་
གྱིས་པ་བསྟན། དེ་མཐར་ཐུག་པ་ན་བརྟན་པ་ཐོབ་པས་སྐད་ཅིག་མ་བསྟན་ཏེ་
ཕལ་ཆེར་དོན་གྱི་རིམ་པའོ། །དེ་རྣམས་ཀྱི་མཐར་ཐུག་གི་འབྲས་བུ་ཆོས་སྐུ་སྟོན་
ཏེ་དོན་གྱི་རིམ་པ་སྟེ་དེ་ནས་ཀྱི་སྒྲས་བསྟན་པའོ། །
གྲངས་ངེས་ནི། ཡུམ་ལ་འཇུག་ཡུལ་འཇུག་པ་ཞུགས་འབྲས་གསུམ་
དུ་ངེས་ལ། འཇུག་ཡུལ་ཡང་རྒྱུ་འབྲས་བླང་དོར་གསུམ་དུ་ངེས་པས་མཁྱེན་
གསུམ་དུ་མཐའ་ཆོད་ལ། འཇུག་པ་སྦྱོར་བའང་དབང་ཐོབ་པའི་དོན་དུ་སྒོམ་པ་
རྒྱུ་འབྲས་གཉིས་དང་། བརྟན་པ་ཐོབ་པའི་དོན་དུ་སྒོམ་པ་རྒྱུ་འབྲས་གཉིས་སུ་
ངེས་པས་རྣམ་རྩེ་གཉིས་མཐར་སྐད་གཉིས་སུ་ངེས་ཏེ། ཆོས་སྐུའི་རྣལ་འབྱོར་
ཐམས་ཅད་དེ་ཙམ་དུ་ཟད་པའི་ཕྱིར་རོ། །ཞུགས་པའི་འབྲས་བུ་ཆོས་སྐུར་ངེས་
ཏེ། དེ་ཙམ་གྱིས་འདོད་པའི་དོན་མཐའ་དག་རྫོགས་པའི་ཕྱིར་རོ། །དེས་ན་
མངོན་རྟོགས་ཡུམ་དེ་ནི་རྣམ་པ་བརྒྱད་དུ་ངེས་སོ། །དང་ནི་རྫོགས་ཚིག་གོ། །



མངོན་རྟོགས་རྒྱན་འགྲེལ་གཞུང་དོན་རབ་གསལ་
ཡང་ན་དེ་ནས་ཆོས་སྐུ་དང་ཞེས་སོགས་དབྱེ་བའོ། །དེ་སྐད་དུ་ཡང་།
རྣམ་ཀུན་མཁྱེན་ཉིད་ལམ་ཤེས་ཉིད། །
དེ་ནས་ཐམས་ཅད་ཤེས་པ་ཉིད། །
རྣམ་ཀུན་མངོན་རྫོགས་རྟོགས་པ་དང་། །
རྩེ་མོར་ཕྱིན་དང་མཐར་གྱིས་པ། །
སྐད་ཅིག་གཅིག་མངོན་རྫོགས་བྱང་ཆུབ། །
ཆོས་ཀྱི་སྐུ་དང་དེ་རྣམ་བརྒྱད། །
ཅེས་གསུངས།
གཉིས་པ་རྒྱས་བཤད་ལ་དོན་དངོས་དང་། ཟློས་པ་སྤང་བ་གཉིས།
དང་པོ་ལ་མཁྱེན་གསུམ་དང་། སྦྱོར་བཞི་དང་། ཆོས་སྐུའི་རྒྱས་བཤད་དང་
གསུམ་ལས། དང་པོ་ལའང་རྣམ་མཁྱེན། ལམ་ཤེས། གཞི་ཤེས་ཀྱི་རྒྱས་
བཤད་དང་གསུམ། དང་པོ་རྣམ་མཁྱེན་ལ་བཞི། ལམ་གྱི་རང་བཞིན་སེམས་
བསྐྱེད་པ། སེམས་བསྐྱེད་དག་བྱེད་གདམས་ངག་ནོད་པ། གདམས་པའི་
འབྲས་བུ་ངེས་འབྱེད་ཡན་ལག །གདམས་པའི་དོན་ཕྱིན་ཅི་མ་ལོག་པར་སྒྲུབ་
པའོ། །
དང་པོ་ལམ་གྱི་རང་བཞིན་སེམས་བསྐྱེད་པའི་མཚན་ཉིད་ནི། དོན་གྱི་ངོ་
བོ་རིག་པ་གང་ཞིག་གཞན་གྱི་དོན་གྱི་ཕྱིར་ཡང་དག་པར་རྫོགས་པའི་བྱང་ཆུབ་ལ་
དམིགས་པའི་འདོད་པ་མཚུངས་ལྡན་འབྱུང་བའོ། །དབྱེ་ན། ལས་དང་པོ་པ་



སྐབས་དང་པོ་རྣམམཁྱེན་བསྟན་པ་
ནས་སངས་རྒྱས་ཀྱི་སའི་བར་ལ་ཉེར་གཉིས་སོ། །གཉིས་པ་སེམས་བསྐྱེད་དག་
བྱེད་གདམས་ངག་ནོད་པ་ནི། སྤྱིར་གདམས་ངག་ཙམ་ནི། ཐར་ལམ་མ་ནོར་
བར་སྟོན་པའི་རྗོད་བྱེད་དོ། །ཁྱད་པར་ཐེག་ཆེན་གདམས་ངག་ནི། ཐེག་ཆེན་
སེམས་བསྐྱེད་ཀྱི་དོན་དུ་གཉེར་བྱ་ཐོབ་པའི་ཐབས་མ་ནོར་བར་འདོམས་པའི་རྗོད་
བྱེད་དོ། །གསུམ་པ་གདམས་པའི་འབྲས་བུ་ངེས་འབྱེད་ཡན་ལག་ནི། མི་རྟོག་
པས་རྒྱུད་མཐོང་སྤངས་ལས་ངེས་པར་འབྱེད་པའི་མཐོང་ལམ་གྱི་རྒྱུ་ཡིན་པས་
ངེས་འབྱེད་དེ། ཐར་པ་ཆ་མཐུན་གྱི་རྗེས་སུ་སྐྱེས་པའི་མངོན་རྟོགས་གང་མོས་
སྤྱོད་ཀྱི་སས་བསྡུས་པའོ། །བྱེ་བྲག་ཏུ་ཐེག་ཆེན་སྦྱོར་ལམ་ནི། ཐེག་ཆེན་ཚོགས་
ལམ་གྱི་རྗེས་སུ་སྐྱེས་པའི་ཡེ་ཤེས་གང་མོས་སྤྱོད་ཀྱི་སས་བསྡུས་པའོ། །དབྱེ་ན་
ཁྱད་པར་ལྔ་ལྡན་གྱི་དྲོད་རྩེ་བཟོད་མཆོག་རྣམ་པ་བཞིའོ། །བཞི་པ་གདམས་པའི་
དོན་ཕྱིན་ཅི་མ་ལོག་པར་སྒྲུབ་པ་ལ་བཞི། སྒྲུབ་པའི་རྟེན། སྒྲུབ་པའི་དམིགས་
པ༑ སྒྲུབ་པའི་ཆེད་དུ་བྱ་བ། སྒྲུབ་པ་རང་གི་ངོ་བོའོ། །དང་པོ་ནི། སྤྱིར་
རིགས་ཙམ་ཞིག་དབྱིངས་གང་གིས་སྦྱངས་ན་བྱང་ཆུབ་ཏུ་འགྱུར་རུང་དང་།
ཁྱད་པར་དུ་ཐེག་ཆེན་གྱི་རིགས་སྤྱི་ཙམ་པ་དབྱིངས་གང་བླ་མེད་བྱང་ཆུབ་ཀྱི་
རྒྱུར་གྱུར་པ་དང་། བྱེ་བྲག་འདིར་སྨོས་ཀྱི་གནས་རྟེན་ཆོས་སྒྲུབ་པ་ཡི་ནི་རྟེན་དུ་
གྱུར་པའི་ཆོས་ཀྱི་དབྱིངས་ཀྱི་རང་བཞིན་དབྱིངས་གང་འདིར་སྨོས་པའི་རྟེན་གཞི་
བྱེད་པའོ། །དབྱེ་ན། ཆོས་ཉིད་ངོ་བོ་གཅིག་ལ་བརྟེན་པ་ཐ་དད་ཀྱིས་ཕྱེ་བ་བཅུ་
གསུམ་མོ། །གཉིས་པ་སྒྲུབ་པའི་དམིགས་པ་དག་ནི། རང་བཞིན་དང་ཐ་མི་



མངོན་རྟོགས་རྒྱན་འགྲེལ་གཞུང་དོན་རབ་གསལ་
དད་པའི་རྣམ་འགྱུར་སྒྲུབ་པ་པོའི་ཤེས་བྱར་གྱུར་པ་སྟེ་དབྱེ་ན་བཅུ་གཅིག་གོ། །
གསུམ་པ་སྒྲུབ་པའི་ཆེད་དུ་བྱ་བ་ནི། གང་གི་དབང་དུ་བྱས་ནས་བྱང་སེམས་
སྒྲུབ་པ་ལ་འཇུག་པར་འགྱུར་བའི་འབྲས་བུ་མཐར་ཐུག་སྟེ། དབྱེ་ན་ཆེན་པོ་
གསུམ་མོ། །བཞི་པ་སྒྲུབ་པ་རང་གི་ངོ་བོ་ལ་མཚན་ཉིད་དང་དབྱེ་བ་གཉིས།
དང་པོ་ནི། ཐེག་ཆེན་སེམས་བསྐྱེད་ལ་བརྟེན་ནས་བླ་མེད་བྱང་ཆུབ་ཀྱི་ཆེད་དུ་
དོན་གཉིས་བསྒྲུབ་པའི་བྱ་བའོ། །གཉིས་པ་དབྱེ་བ་ལ། གོ་འཇུག་ཚོགས་ངེས་
བཞི་སྟེ། རྒྱན་ལས།
ཐོག་མར་གོ་ཆའི་བརྩོན་འགྲུས་དེ་ནས་ནི། །
ཚུལ་བཞིན་རབ་ཞུགས་སྦྱོར་བའི་བརྩོན་འགྲུས་དང་། །
མ་ཞུམ་མི་འཁྲུགས་ཆོག་མི་ཤེས་བརྩོན་འགྲུས། །
ཞེས་རིམ་པས་བཤད་དེ། གོ་ཆའི་བྱ་བ་སེམས་ཅན་མ་ལུས་པའི་དོན་དུ་བརྩོན་
པའི་བསམ་པས་ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་
སུ་ལེན་པའོ། །སྔར་གྱི་སྤྱིའི་མཚན་ཉིད་འདི་དང་འོག་མ་གསུམ་ཀ་ལ་སྦྱར་
རོ། །ཅིའི་ཕྱིར་གོ་ཆ་ཞེ་ན། མི་མཐུན་པའི་ཕྱོགས་ཀྱི་མཚོན་གྱིས་མི་ཕིགས་པའི་
ཕྱིར་རོ། །དབྱེ་ན། ཕྱིན་དྲུག་གི་གོ་ཆ་དྲུག་གམ་སོ་དྲུག་གོ། །གཉིས་པ་གོ་
བགོས་ནས་ཐེག་ཆེན་གྱི་གཡུལ་དུ་འཇུག་པའི་སྒྲུབ་པ་ནི། སྒོམ་བྱུང་གཙོ་བོར་
གྱུར་པའི་སྒོ་ནས་ཐེག་ཆེན་ལ་འཇུག་པའི་བྱ་བ་སྟེ་དབྱེ་ན་འཇུག་སྒྲུབ་དགུའོ། །
གསུམ་པ་ཞུགས་ཏེ་དཔུང་གི་ཚོགས་བསགས་པའི་སྒྲུབ་པ་ནི། གང་ཞིག་བྱང་



སྐབས་དང་པོ་རྣམམཁྱེན་བསྟན་པ་
ཆུབ་ཆེན་པོ་དངོས་སུ་བསྐྱེད་པའི་བྱ་བ་སྟེ་དབྱེ་ན་བཅུ་བདུན་ནོ། །བཞི་པ་དཔུང་
གི་ཚོགས་བསགས་པས་རྒྱལ་དཀའ་བའི་དགྲ་ལས་རྒྱལ་བ་ཐོབ་པའི་ངེས་པར་
འབྱུང་བའི་སྒྲུབ་པ་ནི། འབྱུང་ས་མཐར་ཐུག་ཏུ་གདོན་མི་ཟ་བར་འབྱིན་བྱེད་ས་
བཅུ་པའི་ཁྱད་པར་ལམ་གྱིས་བསྡུས་པའོ། །དབྱེ་ན། འབྱུང་སའི་སྒོ་ནས་འབྱིན་
བྱེད་ཀྱི་སྒྲུབ་པ་བརྒྱད་དོ། །དེ་ལྟར་སེམས་བསྐྱེད་པ་ནས་ངེས་སྒྲུབ་དང་བཅས་
པ་རྣམས་ཀྱིས་ཡུལ་ལམ་རྒྱུའི་སྒོ་ནས་མཚོན་པའི་རྣམ་མཁྱེན་ནི་ཐུབ་པའི་
སྟེ། སངས་རྒྱས་ཀྱི་མངོན་རྟོགས་རྣམ་ཀུན་མཁྱེན་པ་ཉིད་བསྟན་ཏེ། ཇི་སྐད་
དུ
།
སེམས་བསྐྱེད་པ་དང་གདམས་ངག་དང་། །
ངེས་འབྱེད་ཡན་ལག་རྣམ་བཞི་དང་། །
སྒྲུབ་པ་ཡི་ནི་རྟེན་གྱུར་པ། །
ཆོས་ཀྱི་དབྱིངས་ཀྱི་རང་བཞིན་དང་། །
དམིགས་པ་དག་དང་ཆེད་དང་ནི། །
གོ་ཆ་འཇུག་པའི་བྱ་བ་དང་། །
ཚོགས་ནི་ངེས་པར་འབྱུང་བཅས་རྣམས། །
ཐུབ་པའི་རྣམ་ཀུན་མཁྱེན་པ་ཉིད། །
ཅེས་སོ། །
གཉིས་པ་ལམ་ཤེས་རྒྱས་བཤད་ལ། ལམ་གྱི་ཡན་ལག་དང་། ཡན་



མངོན་རྟོགས་རྒྱན་འགྲེལ་གཞུང་དོན་རབ་གསལ་
ལག་ཅན་གྱི་ལམ་ཤེས་གཉིས། དང་པོ་ནི། དེ་བཞིན་གཤེགས་པའི་འོད་ཀྱིས་
ལྷ་རྣམས་ཀྱི་འོད་མོག་མོག་པོར་ཏེ་གཟི་མེད་པར་བྱེད་པ་ནི། ང་རྒྱལ་བཅོམ་
ནས་ལམ་ཤེས་སྐྱེ་རུང་གི་རྟེན་དུ་བྱས་པའོ། །སོགས་ཀྱིས་བསྡུས་པ་སྐྱེ་བའི་
ཡུལ་གནས་སྐབས་ངེས་པ་སེམས་བསྐྱེད་དང་ལྡན་པ། མཐར་ཐུག་མ་ངེས་པ་
ཀུན་ཀྱང་ལམ་ཤེས་སྒོམ་པས་ཁྱབ་པ། འཁོར་བ་མི་འདོར་བའི་རང་བཞིན་
དང་། གཞན་འཁོར་དུ་སྡུད་སོགས་ཀྱི་བྱེད་ལས་རྣམས་སོ། །འདིར་རྒྱུའི་རྐྱེན་
རིགས་ཀྱིས་ཁྱབ་པ་ཞེས་པ་ནི། སློབ་དཔོན་གྱི་དགོངས་པ་མིན་ཞེས་ཁ་ཅིག་
ཟེར་རོ། །གཉིས་པ་ཡན་ལག་ཅན་གྱི་ལམ་ཤེས་ལ་ཉན་ཐོས་དང་། རང་
རྒྱལ། བྱང་སེམས་ཀྱི་ལམ་ཤེས་དང་གསུམ་ལས། དང་པོ་ནི། སྲིད་པ་ཐ་མ་
པའི་ཚེ་ཡང་བྱང་ཆུབ་འཐོབ་པ་སློབ་དཔོན་ལ་ལྟོས་པས་སློབ་མ་འམ་ཐུབ་པའི་
གསུང་ལས་སྐྱེས་པས་སློབ་མ་སྟེ་ཉན་ཐོས་ཀྱི་ལམ་ནི། གང་ཟག་གི་བདག་མེད་
ཙམ་ནི། ཟག་མེད་ཀྱི་སྒོམ་ལམ་སྤངས་པ་ཕུན་ཚོགས་དང་ལྡན་པ་སྟེ་དབྱེ་ན་
སྒོམ་སྤངས་དགུའི་གཉེན་པོ་དགུའོ། །ཁ་ཅིག་ཐེག་ཆེན་ཟག་མེད་སྒོམ་ལམ་
གང་སྤངས་པ་མཐར་ཐུག་གི་རྒྱུར་གྱུར་པ་སྟེ། འདི་གཉིས་རིམ་བཞིན་རྟོགས་པ་
དང་སྤངས་པ་ཕུན་ཚོགས་བྱས་ནས་ཕྱི་མ་སྒོམ་ལམ་མཚན་ཉིད་པར་བཞེད་པ་ནི་
ནང་འགལ་ཏེ། སྤངས་རྟོགས་གཉིས་ཀྱི་སྤངས་པ་ནི་འདུས་མ་བྱས་ཡིན་པའི་
ཕྱིར་ཞེས་ཟེར་ཏེ་བརྟག་གོ། །བྱང་སེམས་ཐེག་པ་གསུམ་ཀའི་ལམ་ལ་མཁས་
པ་རྣམས་ཀྱི་མངོན་རྟོགས་ལམ་ཤེས་ཉིད་ནི་བཤད་ཚུལ་ལམ་གསུམ་ཤེས་པ་དེ་



སྐབས་དང་པོ་རྣམ་མཁྱེན་བསྟན་པ་
འདྲར་ཡུལ་ལམ་ངོ་བོའི་སྒོ་ནས་བཤད་དེ། ཇི་སྐད་དུ།
མོག་མོག་པོར་བྱེད་ལ་སོགས་དང་། །
སློབ་མ་བསེ་རུའི་ལམ་གང་དང་། །
འདི་དང་གཞན་པའི་ཡོན་ཏན་གྱིས། །
ཕན་ཡོན་ཆེ་བ་མཐོང་བའི་ལམ། །
བྱེད་པ་དང་ནི་མོས་པ་དང་། །
བསྟོད་དང་བཀུར་དང་བསྔགས་པ་དང་། །
བསྔོ་དང་རྗེས་སུ་ཡི་རང་བ། །
ཡིད་ལ་བྱེད་པ་བླ་མེད་དག །
སྒྲུབ་དང་ཤིན་ཏུ་དག་པ་ཞེས། །
བྱ་བ་འདི་ནི་སྒོམ་པའི་ལམ། །
བྱང་ཆུབ་སེམས་དཔའ་མཁས་རྣམས་ཀྱི། །
ལམ་ཤེས་ཉིད་ནི་དེ་འདྲར་བཤད། །
ཅེས་གསུངས།
གསུམ་པ་གཞི་ཤེས་ཀྱི་རྒྱས་བཤད་ལ་ཆོས་དགུ་ལས། དང་པོ་དུས་
གསུམ་མཉམ་པ་ཉིད་དུ་རྟོགས་པའི་ཤེས་པས་སྲིད་པ་ལ་མི་གནས་པ་ནི། ཆོས་
ཐམས་ཅད་སྐྱེ་མེད་དུ་རྟོགས་པས་ཚུ་རོལ་གྱི་མཐར་མི་གནས་པ་སྟེ་སྲིད་པའི་
རྒུད་པ་ཟློག་པའི་མཁྱེན་པའོ། །གཉིས་པ་སྙིང་རྗེས་ཞི་བ་མྱང་འདས་ལ་མི་



མངོན་རྟོགས་རྒྱན་འགྲེལ་གཞུང་དོན་རབ་གསལ་
གནས་པ་ནི། གཞན་དོན་གྱི་བསམ་པས་ཕ་རོལ་ཞི་བའི་མཐར་མི་གནས་པ་སྟེ་
ཞི་བའི་རྒུད་པ་ཟློག་པའི་གཞི་ཤེས་སོ། །གསུམ་པ་འབྲས་བུའི་ཡུམ་སྐྱེད་པའི་
ཐབས་ལ་མཁས་པ་མིན་པས་འབྲས་བུའི་ཡུམ་ལ་རིང་བ་ནི། ཤེས་བྱ་ལམ་
འབྲས་བུ་གསུམ་ལ་མིང་དང་དངོས་པོའི་མཚན་མར་འཛིན་པས་བཅིངས་ཤིང་
དེའི་གཉེན་པོ་བྱེད་མི་ནུས་པའི་གཞི་ཤེས་སོ། །བཞི་པ་འབྲས་བུའི་ཡུམ་སྐྱེད་
པའི་ཐབས་མཁས་ཀྱིས་དེ་ལ་རིང་བ་མ་ཡིན་པ་ཉིད་ནི། ཐབས་ཤེས་ཁྱད་པར་
ཅན་དང་ལྡན་པའི་མཁྱེན་པའོ། །ལྔ་པ་མི་མཐུན་ཕྱོགས་ཀྱི་ནི། གཞིའི་གནས་
ལུགས་ལ་ཕྱིན་ཅི་ལོག་ཏུ་ཞུགས་པའི་འཛིན་པས་བཅིངས་པས་བྱང་སེམས་ཀྱི་
ལམ་གྱི་སྤང་བྱར་གྱུར་པའི་གཞི་ཤེས་དེ་ལ་གཞི་ལམ་འབྲས་བུ་ལ་ཆགས་པ་
གསུམ་མོ། །དྲུག་པ་གཉེན་པོའི་ཕྱོགས་ནི། གཞི་རང་བཞིན་མེད་པར་རྟོགས་
པས་དེ་ལ་ཆགས་པའི་མཐའ་མ་ལུས་པ་འགོག་པའི་གཞི་ཤེས་ཏེ་དེ་ལའང་
གསུམ་མོ། །བདུན་པ་གཞི་ཤེས་ཀྱི་སྦྱོར་བ་ནི། གཞི་གཟུགས་སོགས་ལ་ཞེན་
པ་བཀག་ནས་སྒོམ་པའི་ལམ་གང་ཉན་རང་གི་སྦྱོར་བ་ཤུགས་ལ་འཕེན་བྱེད་དེ་
དབྱེ་ན་བཅུའོ། །བརྒྱད་པ་སྦྱོར་བ་དེའི་མཉམ་ཉིད་ནི། གཞི་ཤེས་ཀྱི་སྦྱོར་བ་
བསྒོམ་པའི་རྣམ་པ་གང་ཡུལ་དང་ཡུལ་ཅན་དུ་རློམ་པ་མི་དམིགས་པར་སྒོམ་པ་
སྟེ། དེ་ལ་དབྱེ་ན། བཞིའམ་སྦྱོར་བ་བཅུ་པོ་རེ་རེ་ལ་རློམ་མེད་བཞི་བཞི་སྟེ་བཞི་
བཅུའོ། །དགུ་པ་གཞི་ཤེས་ཀྱི་དངོས་བསྟན་མཐོང་བའི་ལམ་ནི། སྒྲོ་འདོགས་
སོ་གཉིས་དང་བྲལ་བའི་བདེན་པ་གསར་མཐོང་གང་ཐེག་དམན་གྱི་མཐོང་ལམ་



སྐབས་དང་པོ་རྣམ་མཁྱེན་བསྟན་པ་
29
ཤུགས་ལ་འཕེན་བྱེད་དེ་དབྱེ་ན་སྐད་ཅིག་བཅུ་དྲུག་གོ། །སོགས་པ་རང་རྒྱལ་
དང་བྱང་སེམས་ཏེ་ཉན་ཐོས་དང་རང་རྒྱལ་གྱི་མངོན་རྟོགས་ཐབས་མ་ཡིན་པས་
རིང་བ་དང་ཤུགས་བསྟན་གྱི་མཐོང་ལམ་ལ་སོགས་པ་མི་མཐུན་པ་དང་གཉེན་
པོའི་ཕྱོགས་གཉིས་ཀྱིས་བཤད་པ་དེ་འདྲ་བ་ནི་གཞི་ཀུན་ཤེས་པ་མཚན་ཉིད་པ་ཉིད་
དུ་འདོད་དེ། དེ་ལྟར་ཡང་། །
ཤེས་པས་སྲིད་ལ་མི་གནས་ཤིང་། །
སྙིང་རྗེས་ཞི་ལ་མི་གནས་དང་། །
ཐབས་མ་ཡིན་པས་རིང་བ་དང་། །
ཐབས་ཀྱིས་རིང་བ་མ་ཡིན་ཉིད། །
མི་མཐུན་གཉེན་པོའི་ཕྱོགས་དག་དང་། །
སྦྱོར་དང་དེ་ཡི་མཉམ་ཉིད་དང་། །
ཉན་ཐོས་ལ་སོགས་མཐོང་བའི་ལམ། །
དེ་འདྲ་ཀུན་ཤེས་ཉིད་དུ་འདོད། །
ཅེས་གསུངས།
གཉིས་པ་སྦྱོར་བཞིའི་རྒྱས་བཤད་ལ་བཞི། རྣམ་ཀུན་དང་། རྩེ་མོ་
དང་། མཐར་གྱིས་པ་དང་། སྐད་ཅིག་མའི་རྒྱས་བཤད་དོ། །དང་པོ་རྣམ་ཀུན་
གྱི་རྒྱས་བཤད་ལ་དངོས་པོ་བཅུ་གཅིག་ལས། དང་པོ་རྣམ་པ་ནི། གཞི་དང་ཡེ་
ཤེས་ཀྱི་བྱེ་བྲག་སྦྱོར་བའི་བསྒོམ་བྱར་གྱུར་པ་སྟེ། དེ་ལ་དབྱེ་ན། མཁྱེན་གསུམ་



མངོན་རྟོགས་རྒྱན་འགྲེལ་གཞུང་དོན་རབ་གསལ་
གྱི་རྣམ་པ་གསུམ་མམ་བརྒྱ་བདུན་ཅུ་རྩ་གསུམ་མོ། །གཉིས་པ་སྦྱོར་བ་ནི།
དབང་དུ་བྱ་བའི་ཕྱིར་རྣམ་པ་རྣམས་སམ་མཁྱེན་གསུམ་བསྡུས་ཏེ་སྒོམ་པའི་
རྣལ་འབྱོར་ཏེ། དབྱེ་ན། ཚོགས་ཆེན་ཡུན་རིང་རྟོགས་པ་ནས་རྣམ་དག་སྦྱོར་
བའི་བར་ཉི་ཤུའོ། །བཅས་པ་སྟེ་དེ་དང་ལྷན་ཅིག་པ་སྦྱོར་བ་པོ་ནི་ཚོགས་
བསགས་པས་ཉན་པ་ལ་སོགས་པའི་སྣོད་དུ་གྱུར་པ་སྟེ། དེ་ལ་ཉན་པ་འཛིན་པ་
མི་བརྗེད་པ་ཚུལ་བཞིན་ཡིད་ལ་བྱེད་པའི་སྣོད་བཞིའོ། །གསུམ་པ་སྦྱོར་བའི་ཡོན་
ཏན་ནི། སྦྱོར་བ་བསྒོམས་པས་གནས་སྐབས་དང་མཐར་ཐུག་ཐོབ་པའི་ཕན་
ཡོན་ཏེ། དབྱེ་ན་བདུད་ཀྱི་མཐུ་བཅོམ་པ་ལ་སོགས་པ་བཅུ་བཞིའོ། །བཞི་པ་
སྦྱོར་བའི་སྐྱོན་ནི། སྦྱོར་བ་སྐྱེས་པ་དང་ཁྱད་པར་དུ་འགྲོ་བ་ལ་བར་དུ་གཅོད་པའི་
བདུད་ལས་ཏེ་དབྱེ་ན་ཞེ་དྲུག་གོ། །ལྔ་པ་སྦྱོར་བའི་མཚན་ཉིད་དང་བཅས་པ་སྟེ་
ལྡན་པ་ནི། སྦྱོར་བའི་ངོ་བོའམ་ནུས་པ་མཚོན་བྱེད་ཀྱི་མཁྱེན་པའམ་འབྲས་བུ་སྟེ་
དབྱེ་ན་གོ་གཅིག་གོ། །དྲུག་པ་བརྟན་པ་ལ་འཇུག་པ་ཉོན་མོངས་ཀྱི་ས་བོན་དང་
བྲལ་བས་ཐར་པ། དེའི་ཆའམ་ཕྱོགས་གཅིག་ལ་ཕན་པས་མཐུན་པ་སྟེ་ཐར་པ་ཆ་
མཐུན་ནི། བྲལ་བའི་ཁྱད་པར་ལ་ཕན་འདོགས་བྱེད་གང་རྣམ་བྱང་དབང་པོའི་ངོ་
བོར་མ་གྱུར་པའི་གནས་སྐབས་ཀྱི་ལམ་མོ། །བྱེ་བྲག་ཐེག་ཆེན་གྱི་ནི་བླ་མེད་
བྱང་ཆུབ་ཏུ་བགྲོད་པའི་གོ་སྐབས་ཕྱེ་ལ་ཞེས་སྦྱར་རོ། །བདུན་པ་དེ་ཡོངས་སུ་
སྨིན་པ་ངེས་འབྱེད་ཆ་མཐུན་ནི། སེམས་ཅན་ལ་དམིགས་པའི་རྣམ་པ་ཁྱད་པར་
བ་དང་ལྡན་པའི་འཇིག་རྟེན་པའི་རྟོགས་པའམ་སྒོམ་བྱུང་གཙོ་བོར་གྱུར་པའི་མོས་



སྐབས་དང་པོ་རྣམ་མཁྱེན་བསྟན་པ་
སྤྱོད་ཀྱི་ཡེ་ཤེས་ཏེ་དབྱེ་ན་བཞིའམ་བཅུ་གཉིས་སོ། །བརྒྱད་པ་རྟེན་བསླབ་པར་བྱ་
བ་ཡོད་པས་སློབ་པ་བྱང་ཆུབ་ལས་ཕྱིར་མི་ལྡོག་པའི་ཚོགས་ཏེ་དགེ་འདུན་
ནི། འགའ་ཞིག་སྲིད་ཞིར་མི་ལྟུང་བར་བཞེད་ཅིང་། ཐེག་དམན་དུ་མི་ལྟུང་བར་
ངེས་པའི་རྟགས་དང་ལྡན་པའི་བྱང་སེམས་རྣམས་ཏེ། དབྱེ་ན་སྦྱོར་མཐོང་སྒོམ་
གསུམ་ལ་གནས་པ་གསུམ་མོ། །དགུ་པ་ཡན་ལག་སྲིད་པ་འཁོར་བ་དང་ཞི་བ་
མྱང་འདས་མཉམ་པ་ཉིད་ཀྱི་སྦྱོར་བ་ནི། གང་ཞིག་འཁོར་འདས་གཉིས་རང་
བཞིན་མེད་པར་རྟོགས་ནས་མཚུངས་པར་སྒོམ་པའི་སྦྱོར་བ་སྟེ། དབྱེ་ན་དངོས་
དང་ཀླན་ཀ་སྤང་བ་གཉིས་སོ། །བཅུ་པ་ཉེ་བའི་ཡན་ལག་སངས་རྒྱས་ཀྱི་ཞིང་
དག་པ་བླ་ན་མེད་པ་སྟེ་མཆོག་ཏུ་གྱུར་པའི་སྦྱོར་བ་ནི། གང་ཞིག་སྣོད་བཅུད་ཀྱི་
ཞིང་གཉིས་ཉེས་པ་མེད་ཅིང་ཡོན་ཏན་དང་ལྡན་པའི་ཕྱིར་སྒོམ་པ་སྟེ། དབྱེ་ན་
སྣོད་བཅུད་ཀྱི་ཞིང་དག་སྦྱོར་གཉིས་སོ། །བཅུ་གཅིག་པ་སེམས་ཅན་ཡོངས་སུ་
སྨིན་པའི་ཡན་ལག་ཐབས་མཁས་པའི་སྦྱོར་བ་ནི། གང་ཞིག་ཡུལ་བཅུ་ལ་དུས་
དང་དུས་མ་ཡིན་པ་ཤེས་པས་ཕྲིན་ལས་ཕུན་ཚོགས་ཀྱི་རྒྱུར་གྱུར་པ་སྟེ་དབྱེ་ན་
བཅུའོ། །དེ་ལྟར་ཐབས་མཁས་དང་བཅས་པའི་དངོས་པོ་བཅུ་གཅིག་པོ་འདི་ནི་
མཁྱེན་གསུམ་གྱི་རྣམ་པ་ཀུན་ཏུ་མངོན་པར་ཏེ་མངོན་དུ་ཕྱོགས་པ། རྫོགས་པར་
ཏེ་ཡང་དག་པར་རྟོགས་པ་ཡིན་ཏེ། ་
རྣམ་པ་སྦྱོར་བ་བཅས་རྣམས་དང་། །
ཡོན་ཏན་སྐྱོན་ནི་མཚན་ཉིད་བཅས། །



མངོན་རྟོགས་རྒྱན་འགྲེལ་གཞུང་དོན་རབ་གསལ་
ཐར་དང་ངེས་འབྱེད་ཆ་མཐུན་དང་། །
སློབ་པ་ཕྱིར་མི་ལྡོག་པའི་ཚོགས། །
སྲིད་དང་ཞི་བ་མཉམ་ཉིད་དང་། ། །
ཞིང་དག་བླ་ན་མེད་པ་ནི། །
རྣམ་ཀུན་མངོན་རྫོགས་རྟོགས་པ་སྟེ། །
འདི་ནི་ཐབས་མཁས་བཅས་པ་ཡིན། །
ཞེས་སོ། །
གཉིས་པ་རྩེ་མོའི་རྒྱས་བཤད་ལ་དངོས་པོ་བརྒྱད་ལས། དང་པོར་སྔར་
རྩེ་མོའི་མངོན་རྟོགས་བཤད་པ་དེའི་རྟགས་ནི། བསྡུས་སྒོམ་རབ་ཏུ་གྱུར་པར་
མཚོན་བྱེད་གང་དྲོད་ཀྱིས་བསྡུས་པ་སྟེ་དབྱེ་ན་བཅུ་གཉིས་སོ། །གཉིས་པ་རྣམ་
པར་འཕེལ་བ་ནི། བསྡུས་སྒོམ་ལ་དབང་ཐོབ་པའི་སྦྱོར་ལམ་རྩེ་མོ་བསོད་ནམས་
ཕུལ་དུ་བྱུང་བ་དང་ལྡན་པ་སྟེ། དེ་ལ་དབྱེ་ན་རྣམ་འཕེལ་བཅུ་དྲུག་གོ། །གསུམ་
པ་ངེས་པར་བརྟན་པ་ནི། མཁྱེན་གསུམ་གྱི་ཆོས་དང་སེམས་ཅན་གྱི་དོན་མི་
གཏོང་བའི་བཟོད་པ་རྣམ་འཕེལ་རང་དབང་དུ་གྱུར་པ་སྟེ། དབྱེ་ན་བརྟན་པ་གཉིས་
སོ། །བཞི་པ་སེམས་ཀུན་ཏུ་གནས་པ་ནི། བསོད་ནམས་མང་པོ་དང་ལྡན་པའི་
ཆོས་མཆོག་དེ་ཁོ་ན་ཉིད་ལ་རྩེ་གཅིག་ཏུ་གནས་པ་སྟེ་དབྱེ་ན་ཆེ་འབྲིང་ཆུང་
གསུམ་མོ། །ལྔ་པ་མཐོང་ཞེས་བྱ་བའི་ལམ་གྱི་རྩེ་མོ་ནི། བསྡུས་སྒོམ་རབ་ཏུ་
གྱུར་པ་གང་མཐོང་སྤང་རྟོག་པའི་ཐུན་མོང་མ་ཡིན་པའི་གཉེན་པོ་བྱེད་པའོ། །



སྐབས་དང་པོ་རྣམ་མཁྱེན་བསྟན་པ་
དྲུག་པ་སྒོམ་པ་ཞེས་བྱ་བའི་ལམ་གྱི་རྩེ་མོ་ནི། བསྡུས་སྒོམ་རབ་ཏུ་གྱུར་པ་སྒོམ་
སྤང་རྟོག་པ་སྤོང་བའི་གཉེན་པོ་བྱང་ཆུབ་ཆེན་པོར་བགྲོད་པའི་གོ་སྐབས་ཕྱེ་
བཤུལ་ལོ། །ལམ་གཉིས་པོ་སོ་སོར་ཏེ་རེ་རེ་ལ་འཇུག་པ་དང་ལྡོག་པ་གཟུང་
རྟོག་རྫས་འཛིན་དང་བཏགས་འཛིན་གྱི་རྣམ་པར་རྟོག་པ་སྟེ་སྤང་བྱ་བཞི་བཞི་ཡོད་
པས། དེའི་གཉེན་པོ་སྦྱོར་བ་ཉེར་བསྡོགས་ཀྱི་ལམ་དང་འཇུག་པ་བར་ཆད་མེད་
ལམ་གཉིས་གཉིས་ཏེ་རྣམ་པ་རེ་རེ་ལའང་དགུ་དགུ་སྟེ་སུམ་ཅུ་རྩ་དྲུག་གོ། །
བདུན་པ་སངས་རྒྱས་ལ་ལམ་གཞན་གྱི་བར་ཆད་མེད་པའི་ཏིང་ངེ་འཛིན་ནི། །
རྣམ་མཁྱེན་གྱི་དངོས་རྒྱུ་བསྡུས་སྒོམ་རབ་ཏུ་གྱུར་པ་སྟེ། དབྱེ་ན་དངོས་དང་ཁྱད་
པར་གཉིས་སོ། །བརྒྱད་པ་བསལ་བྱ་ལོག་པར་སྒྲུབ་པ་ནི། སྒྲོ་སྐུར་དུ་སྨྲ་བའི་
ལོག་རྟོག་རྣམ་མཁྱེན་ལ་དམིགས་པ་བར་ཆད་མེད་རྩེ་སྐྱེད་པའི་སྔོན་དུ་སྤང་བར་
བྱ་བའམ། བདེན་གཉིས་འགལ་བར་འཛིན་པའི་མི་ཤེས་པ་སྟེ། དབྱེ་བ་ནི་ཉེ་བ་
ལ་ལྟོས་པའི་བཅུ་དྲུག་གོ། །འདི་བར་ཆད་མེད་རྩེའི་སྤང་བྱ་མིན་གྱི་རྣམ་མཁྱེན་
ལ་དངོས་སྨྲས་ཀྱིས་རྩོད་པའི་ལོག་རྟོག་ཡིན་པས་བདེན་གཉིས་ལ་མཁས་པའི་
ལན་གྱིས་སྤང་བར་བྱ་བའོ། །དེ་ལྟ་བུ་དང་བཅས་པའི་དངོས་པོ་བརྒྱད་ནི་རྩེ་
མོའི་མངོན་རྟོགས་སོ། །དེ་སྐད་དུ།
དེ་ཡི་རྟགས་དང་རྣམ་འཕེལ་དང་། །
བརྟན་དང་སེམས་ཀུན་གནས་པ་དང་། །
མཐོང་ཞེས་བྱ་དང་སྒོམ་པ་ཞེས། །



34
མངོན་རྟོགས་རྒྱན་འགྲེལ་གཞུང་དོན་རབ་གསལ་
བྱ་བའི་ལམ་ནི་སོ་སོ་ལ། །
རྣམ་པར་རྟོག་པ་རྣམ་བཞི་ཡི། །
གཉེན་པོ་རྣམ་པ་བཞི་དང་ནི། །
བར་ཆད་མེད་པའི་ཏིང་ངེ་འཛིན། །
ལོག་པར་བསྒྲུབ་དང་བཅས་པ་ནི། །
རྩེ་མོའི་མངོན་རྟོགས་
ཞེས་གསུངས་སོ། །
གསུམ་པ་མཐར་གྱིས་པའི་རྒྱས་བཤད་ལ་དངོས་པོ་བཅུ་གསུམ་
ལས། དང་པོ་སྦྱིན་པའི་མཐར་གྱིས་པ་ནི། གང་ཞིག་འཁོར་གསུམ་རྣམ་པར་
དག་པའི་སྦྱིན་པ་རིམ་གྱིས་སྒོམ་པ་སྟེ་ཕར་ཕྱིན་གཞན་ལྔ་ལའང་དེ་ལྟར་སྦྱར་
རོ། །སངས་རྒྱས་རྗེས་སུ་དྲན་པའི་མཐར་གྱིས་པ་ནི། གང་ཞིག་དེ་བཞིན་
གཤེགས་པའི་ཡོན་ཏན་དོན་དམ་པར་མི་དམིགས་ཤིང་ཀུན་རྫོབ་ཏུ་ཕྱིན་ཅི་མ་
ལོག་པར་རིམ་གྱིས་སྒོམ་པའོ། །དེ་བཞིན་དུ་དེ་བཞིན་གཤེགས་པའི་ཡོན་ཏན་
ཞེས་པའི་གནས་སུ་དགེ་མི་དགེ་ལུང་མ་བསྟན་གྱི་ཆོས་དང་། སློབ་པ་ཕྱིར་མི་
ལྡོག་པའི་ཚོགས་དང་། སྡོམ་པ་གསུམ་དང་ཆོས་དང་ཟང་ཟིང་གི་སྦྱིན་པ་
དང༌། ལྷར་སྐྱེས་པའི་འཕགས་པ་ཞེས་སྦྱར་བས་ཆོས་དང་། དགེ་འདུན་
དང༌། ཚུལ་ཁྲིམས་དང་
། གཏོང་བ་དང་། ལྷ་རྗེས་སུ་དྲན་པའི་མཐར་གྱིས་
པའོ། །དངོས་མེད་ངོ་བོ་ཉིད་དུ་རྟོགས་པའི་མཐར་གྱིས་པ་ནི། གང་ཞིག་ཆོས་



སྐབས་དང་པོ་རྣམ་མཁྱེན་བསྟན་པ་
ཐམས་ཅད་དོན་དམ་པར་ངོ་བོ་ཉིད་མེད་པར་རྟོགས་ནས་རིམ་གྱིས་སྒོམ་པའོ། །
དེ་ལྟར་དཀོན་མཆོག་གསུམ་རྗེས་སུ་དྲན་པ་རྣམ་པ་གསུམ་དང་ལྷག་མ་རྣམ་པ་
བཅུ་ནི་མཐར་གྱིས་པའོ། །ཚུལ་འདི་ཡང་མཐར་གྱིས་པས་ཉམས་སུ་ལེན་པ་
ཐམས་ཅད་ལ་ཚང་བར་ལེན་གྱི་རེ་རེ་ཞིང་ཕྲལ་ནས་མ་ཡིན་ཏེ། དང་པོ་དྲུག་
མཐར་གྱིས་པའི་ཉམས་ལེན་གྱི་ངོ་བོ་ཡིན་ལ། དྲན་པ་དྲུག་དེའི་གནས་སྐབས་
ཡིན་ཞིང་། ཐ་མ་ནི་འཛིན་པ་དག་བྱེད་ཡིན་པས་དེ་དག་ཐམས་ཅད་ཀྱི་ཁྱབ་བྱེད་
དོ། །མདོར་ན་ཉམས་སུ་ལེན་པ་ན་དཀོན་མཆོག་གསུམ་ལམ་གྱི་རྟེན་དང་ལྷ་
དབང་པོ་དང་སྦྱིན་པ་དང་ཚུལ་ཁྲིམས་ལམ་གྱི་ཕན་ཡོན་དྲན་པར་བྱེད་ལ།
ཉམས་ལེན་དང་དྲན་པ་ཀུན་ཀྱང་ཐ་མས་ཟིན་པར་བྱེད་པ་སྟེ།
མཐར་གྱིས་པ། །
རྣམ་གསུམ་རྣམ་བཅུ་
ཞེས་སོ། །
བཞི་པ་སྐད་ཅིག་མའི་རྒྱས་བཤད་ལ། རྣམ་སྨིན་མིན་པ་དང་། རྣམ་
སྨིན་དང་། མཚན་ཉིད་མེད་པ་དང་། གཉིས་སུ་མེད་པའི་དངོས་པོ་སྟེ་བཞི་ནི།
གང་ཞིག་ཟག་མེད་རྣམ་པར་སྨིན་པ་མིན་པའི་ཆོས་ཐམས་ཅད་བྱ་རྫོགས་ཀྱི་
སྐད་ཅིག་ལ་རྟོགས་པ་དང་། དེ་བཞིན་དུ་རྣམ་སྨིན་དགེ་བའི་ཆོས་ཐམས་ཅད་
དང༌། ཀུན་བྱང་གི་ཆོས་ཐམས་ཅད་མཚན་ཉིད་མེད་པར་དང་། ཆོས་ཐམས་
ཅད་གཟུང་འཛིན་གཉིས་སུ་མེད་པར་རྟོགས་པའོ། །དེ་དག་ཀྱང་དངོས་པོ་ཐ་དད་



མངོན་རྟོགས་རྒྱན་འགྲེལ་གཞུང་དོན་རབ་གསལ་
ཀྱིས་ཕྱེ་བ་མིན་པར་སྤྱིའི་མཚན་ཉིད་ཀྱིས་ཕྱེ་བ་རྣམ་པ་བཞི་ནི་སྐད་ཅིག་མ་གཅིག་
གིས་མངོན་པར་རྫོགས་པར་བྱང་ཆུབ་པ་སྟེ།
སྐད་ཅིག་མ། །
གཅིག་གིས་མངོན་རྫོགས་བྱང་ཆུབ་པ། །
མཚན་ཉིད་ཀྱིས་ནི་རྣམ་པ་བཞི། །
ཞེས་གསུངས།
གསུམ་པ་ཆོས་སྐུའི་རྒྱས་བཤད་ལ། དབྱེ་གཞི་ནི། སངས་རྒྱས་ཀྱི་
ས་ལ་ཆོས་སྐུར་བརྗོད་པ་ཙམ་ཞིག་གོ། །དབྱེ་བའི་ངོ་བོ་ནི། རྣམ་པ་བཞིར་ནི་
ཡང་དག་པར་ཏེ་ཕྱིན་ཅི་མ་ལོག་པར་བརྗོད་དོ། །དེ་ལ་བཞིའི་དང་པོ་ངོ་བོ་ཉིད་ཀྱི་
སྐུ་ནི། གང་ཞིག་ཟག་མེད་ཡེ་ཤེས་ཀྱི་བདག་ཉིད་རང་བཞིན་གྱིས་འོད་གསལ་
བ་ལ་གློ་བུར་གྱི་དྲི་མ་ཀུན་གྱིས་དག་པའོ། །གཉིས་པ་ཆོས་ལ་ཡང་དག་པར་
ལོངས་སྤྱོད་རྫོགས་པའི་སྐུ་ནི། གང་ཞིག་བར་མ་ཆད་པར་མཆོག་ཏུ་དག་པའི་
འགྲོ་བ་སྟེ་བྱང་སེམས་འབའ་ཞིག་ལ་སྣང་བའི་གཟུགས་སྐུ་གང་སྤྲུལ་སྐུའི་
བདག་རྐྱེན་ཏེ་དེའང་ངེས་པ་ལྔ་དང་ལྡན་པའོ། །བཅས་པ་ནི་ལྡན་པ་སྟེ་སྡེབ་སྦྱོར་
གྱི་དབང་ངམ་ཡེ་ཤེས་དང་ལྡན་པའོ། །སྐུ་བཞིར་འདོད་པའི་ལུགས་ཀྱིས་དེ་
བཞིན་གཞན་པའི་སྤྲུལ་པ་དང་ཞེས་བཤད་ན་སླ་བས། ངོ་བོ་ཉིད་ཀྱི་སྐུ་ཡེ་ཤེས་
ཀྱི་བདག་ཉིད་ཡིན་པ་དེ་བཞིན་དུ་དེ་ལས་གཞན་པའི་སྐུ་གཉིས་ཀྱང་ཡེ་ཤེས་ཀྱི་
བདག་ཉིད་ཡིན་ནོ། །གསུམ་པ་སྤྲུལ་པའི་སྐུ་ནི། གང་ཞིག་ལོངས་སྐུའི་བདག་



སྐབས་དང་པོ་རྣམ་མཁྱེན་བསྟན་པ་
རྐྱེན་ལས་བྱུང་བའི་སངས་རྒྱས་ཀྱི་སྐུ་གང་ཞིག་དག་མ་དག་གི་འགྲོ་བ་སྣ་
ཚོགས་འདུལ་བྱེད་དོ། །དབྱེ་ན། བཟོ་དང་། སྐྱེ་བ་དང་། བྱང་ཆུབ་མཆོག་
གི་སྤྲུལ་པ་དང་། མྱ་ངན་ལས་འདའ་བར་སྟོན་པ་སྟེ་བཞིའོ། །བཞི་པ་ཡེ་ཤེས་
ཆོས་སྐུ་ནི། གང་ཞིག་སངས་རྒྱས་ཀྱི་གནས་ཡོངས་སུ་གྱུར་པ་མཐར་ཐུག་པའི་
ཡེ་ཤེས་སོ། །དབྱེ་ན་ཉེར་གཅིག་གོ། །ཕྱེ་བའི་ཐ་དད་ནི་དང་པོ་དང་ཕྱི་མ་
གསུམ་དོན་དམ་པར་དེ་ཉིད་དང་གཞན་དུ་བརྗོད་དུ་མེད་ཅིང་ཐ་སྙད་དུ་ཐ་དད་ལ་
ཕྱི་མ་གསུམ་རྫས་ཐ་དད་དོ། །དེའི་མཛད་པ་ནི་ཆོས་སྐུའི་བདག་རྐྱེན་ལས་རྒྱུན་
མི་འཆད་ཅིང་ལྷུན་གྱིས་གྲུབ་པར་འཇུག་པའི་རྣམ་དཀར་གྱི་ལས་སམ་ཡོན་ཏན་
དེ་དབྱེ་ན་ཉེར་བདུན་ནོ། །བཅས་པ་ནི་ལྡན་པའམ་བསྐོར་བ་སྟེ་ཞར་བྱུང་ངོ༌། །
དེ་ལྟར་ཡང་།
ངོ་བོ་ཉིད་ལོངས་རྫོགས་བཅས་དང་། །
དེ་བཞིན་གཞན་པ་སྤྲུལ་པ་ནི། །
ཆོས་སྐུ་མཛད་པ་དང་བཅས་པ། །
རྣམ་པ་བཞིར་ནི་ཡང་དག་བརྗོད། །
ཅེས་གསུངས། །
གཉིས་པ་ཟློས་པ་སྤང་བ་ལ་དྲུག་སྟེ། སྒྲུབ་པ་དང་སྦྱོར་བ་ལན་གཉིས་
དང༌། སྒོམ་ལམ་ལན་གསུམ་དང་། གང་ཟག་ལན་བཞི་དང་། རྟོག་པ་ལན་
བཞི་དང་། མཐོང་ལམ་ལན་ལྔ་དང་། སྦྱོར་ལམ་ལན་དྲུག་སྟོན་པ་ལ་ཟློས་པ་



མངོན་རྟོགས་རྒྱན་འགྲེལ་གཞུང་དོན་རབ་གསལ་
སྤང་བའོ། །
དང་པོ་ནི་གདམས་ངག་གི་སྐབས་སུ་སྒྲུབ་དང་ཞེས་པ་དང་སྒྲུབ་པ་བཞི་
སྟོན་པ་ཟློས་པར་འགྱུར་ཏེ་སྒྲུབ་པར་ཁྱད་མེད་པའི་ཕྱིར་རོ་ཞེ་ན། སྐྱོན་མེད་དེ།
དང་པོ་ནི་གདམས་ངག་གི་བརྗོད་བྱའི་ཁྱད་པར་དུ་བཤད་ལ། གཉིས་པ་ནི་སྒྲུབ་
པ་རང་གི་མཚན་ཉིད་དང་དབྱེ་བ་སྟོན་པའི་ཕྱིར་རོ། །ཡང་གཞི་ཤེས་ཀྱི་སྦྱོར་དང་
ཞེས་པ་དང་རྣམ་ཀུན་གྱི་སྦྱོར་བ་གཉིས་ཟློས་ཏེ་སྦྱོར་བ་གཅིག་ལན་གཉིས་སུ་
བསྟན་པའི་ཕྱིར་རོ་ཞེ་ན་མི་ཟློས་ཏེ། དང་པོ་ཉན་རང་གི་སྦྱོར་བ་ཤུགས་ལ་འཕེན་
བྱེད་ཉན་རང་གི་སྦྱོར་བའི་གཉེན་པོའི་ཆ་བསྟན། གཉིས་པ་ནི་རྣམ་པ་རྣམས་
བསྡུས་ཏེ་སྒོམ་པ་རྣམ་ཀུན་གྱི་སྦྱོར་བ་ཡིན་པས་སོ། །གཉིས་པ་སྒོམ་ལམ་ལན་
གསུམ་སྟོན་པ་ལ་ཟློས་པ་སྤང་བ་ནི། ལམ་ཤེས་སུ་སྒྲུབ་དང་ཤིན་ཏུ་དག་པའི་
སྒོམ་ལམ། རྣམ་ཀུན་ཏུ་སྒོམ་པའི་ལམ་ནི་ཟབ་པ་སྟེ་ཞེས་པ་དང་། རྩེ་སྦྱོར་དུ་
སྒོམ་ལམ་ཞེས་བྱ་བའི་ལམ་ཞེས་པ་རྣམས་བཟློས་ཏེ། སྒོམ་ལམ་ཁྱད་མེད་པར་
བསྟན་པས་སོ་ཞེ་ན་མ་གྲུབ་སྟེ། དང་པོ་མཐའ་གཉིས་ལ་མི་གནས་པའི་སྒོམ་
ལམ། གཉིས་པ་སློབ་པ་ཕྱིར་མི་ལྡོག་པའི་རྟགས་དང་ལྡན་པའི་སྒོམ་ལམ།
གསུམ་པ་སྒོམ་སྤང་རྟོག་པ་སྤོང་བའི་གཉེན་པོའི་སྒོམ་ལམ་ཡིན་པས་སོ། །
གསུམ་པ་གང་ཟག་ལན་བཞི་སྟོན་པ་ལ་ཟློས་པ་སྤང་བ་ནི། རྣམ་མཁྱེན་
དུ། སྒྲུབ་པ་ཡི་ནི་རྟེན་གྱུར་པ། །ཞེས་པ་དང་། ལམ་ཤེས་སུ། མོག་མོག་
པོར་བྱེད་ལ་སོགས་དང་། །རྣམ་ཀུན་ཏུ། སངས་རྒྱས་རྣམས་ལ་ལྷག་པར་



སྐབས་དང་པོ་རྣམམཁྱེན་བསྟན་པ་
བྱས། །ཞེས་པ་དང་། སློབ་པ་ཕྱིར་མི་ལྡོག་པའི་ཚོགས། །ཞེས་པ་རྣམས་
ཟློས་ཏེ་ལམ་སྒོམ་པའི་གང་ཟག་ཏུ་ཁྱད་མེད་པས་སོ་ཞེ་ན། སྐྱོན་མེད་དེ། དང་
པོ་རང་བཞིན་དུ་གནས་པའི་རིགས་མཚོན་བྱེད། གཉིས་པ་གེགས་ང་རྒྱལ་དང་
བྲལ་བའི་ཆ། གསུམ་པ་སྔོན་དུ་བསོད་ནམས་ཀྱི་ཚོགས་བསགས་པ། བཞི་པ་
ཉན་རང་དུ་མི་ལྟུང་ངེས་པའི་རྟགས་ཐོབ་པའི་ཆ་ཡིན་པས་སོ། །བཞི་པ་རྟོག་པ་
ལན་བཞི་སྟོན་པ་ལ་ཟློས་པ་སྤང་བ་ནི། རྣམ་མཁྱེན་དུ་རྣམ་རྟོག་བཞི་པོ་ལྡན་
བརྟེན་པ་ཞེས་པ་དང་། གཟུང་དང་འཛིན་པའི་རྣམ་རྟོག་རྣམས་ཞེས་པ་དང་།
རྩེ་སྦྱོར་དུ་འཇུག་པ་དང་ནི་ལྡོག་པ་ལ་ཞེས་པ་དང་། མདོར་བསྡུས་རྒྱས་དང་
སངས་རྒྱས་ཀྱིས་ཞེས་པ་རྣམས་ཟློས་ཏེ་རྟོག་པར་ཁྱད་མེད་པའི་ཕྱིར་རོ་ཞེ་ན་མ་
ངེས་ཏེ། དང་པོ་ནི་ཐེག་ཆེན་སྦྱོར་ལམ་ཉན་རང་སྦྱོར་ལམ་ལས་ཁྱད་པར་དུ་བྱེད་
པའི་དགག་རྟོག །གཉིས་པ་གཉེན་པོའི་ཚོགས་ཤེས་པའི་དོན་དུ་དེའི་སྤང་བྱ་
བསྟན། གསུམ་པ་མཐོང་ལམ་རྩེ་མོའི་སྤང་བྱ། བཞི་པ་སྒོམ་ལམ་རྩེ་སྦྱོར་གྱི་
སྤང་བྱ་ཡིན་པའི་ཕྱིར་རོ། །ལྔ་པ་མཐོང་ལམ་ལན་ལྔ་སྟོན་པ་ལ་ཟློས་པ་སྤང་བ་
ནི། ལམ་ཤེས་སུ་ཕན་ཡོན་ཆེ་བ་མཐོང་བའི་ལམ་ཞེས་པ་དང་། གཞི་ཤེས་སུ་
ཉན་ཐོས་ལ་སོགས་མཐོང་བའི་ལམ་ཞེས་པ་དང་། རྣམ་ཀུན་ཏུ་བསམ་མི་ཁྱབ་
སོགས་ཁྱད་པར་གྱིས་ཞེས་པ་དང་། མཐོང་བའི་ལམ་ལ་བཟོད་པ་དང་ཞེས་པ་
དང་། རྩེ་སྦྱོར་དུ་བསྡུས་པ་དེ་འདིར་མཐོང་བའི་ལམ་ཞེས་པ་རྣམས་ཟློས་ཏེ་
མཐོང་ལམ་ཡང་ཡང་བསྟན་པས་སོ། །ཞེ་ན་སྐྱོན་མེད་དེ། དང་པོ་འཁོར་



མངོན་རྟོགས་རྒྱན་འགྲེལ་གཞུང་དོན་རབ་གསལ་
འདས་ཀྱི་མཐའ་གཉིས་ལ་མི་གནས་པའི་ལམ། གཉིས་པ་ཐེག་དམན་ལས་
ཡང་དག་པར་འདའ་བའི་ལམ། གསུམ་པ་ཐེག་དམན་མཐོང་ལམ་ལས་ཁྱད་
པར་དུ་འཕགས་པའི་ལམ། བཞི་པ་སློབ་པ་ཕྱིར་མི་ལྡོག་པའི་རྟགས་ཀྱི་
ལམ། ལྔ་པ་མཐོང་ལམ་རྩེ་སྦྱོར་གྱི་སྤང་བྱ་རྟོག་པ་སྤོང་བས་གཉེན་པོའི་ལམ་
ཡིན་པས་སོ། །དྲུག་པ་སྦྱོར་ལམ་ལན་དྲུག་སྟོན་པ་ལ་ཟློས་པ་སྤང་བ་ནི། རྣམ་
མཁྱེན་དུ། ངེས་འབྱེད་ཡན་ལག་རྣམ་བཞི་དང་། །ཞེས་པ་དང་། ལམ་ཤེས་
སུ། འཕགས་པ་ཉན་ཐོས་ལམ་ལ་ནི། །ཞེས་པ་དང་། བཏགས་པའི་ཆོས་ཉིད་
མི་འགལ་བར། །ཞེས་པ་དང༌། རྣམ་ཀུན་ཏུ། དྲོ་བ་རྣམས་ཀྱི་དམིགས་པ་
འདི། །་ཞེས་པ་དང་། དྲོད་དང་རྩེ་མོ་བཟོད་བཅས་དང་། །ཞེས་པ་དང་། དེ་
ཡི་རྟགས་དང་རྣམ་འཕེལ་དང་། །ཞེས་སོགས་ཟློས་ཏེ་སྦྱོར་ལམ་དུ་ཁྱད་པར་
མེད་པའི་ཕྱིར་རོ་ཞེ་ན། སྐྱོན་མེད་དེ། དང་པོ་བྱང་ཆུབ་སེམས་དཔའི་སྦྱོར་ལམ་
ཉན་རང་སྦྱོར་ལམ་ལས་ཁྱད་པར་ལྔས་ཁྱད་པར་འཕགས་པ། གཉིས་པ་ཉན་
ཐོས་ཀྱི་སྦྱོར་ལམ་ལས་དམིགས་རྣམས་ཀྱིས་ཁྱད་པར་འཕགས་པ། གསུམ་པ་
རང་རྒྱལ་གྱི་སྦྱོར་ལམ་ལས་དམིགས་རྣམ་གྱིས་ཁྱད་པར་འཕགས་པ། བཞི་པ་
སེམས་ཅན་ཐམས་ཅད་ལ་བརྟེན་པའི་སྦྱོར་ལམ་རྗེས་ཐོབ་ཀྱི་དམིགས་རྣམ། ལྔ་
པ་སྦྱོར་ལམ་ལ་གནས་པ་ཕྱིར་མི་ལྡོག་པའི་རྟགས། དྲུག་པ་སྦྱོར་ལམ་རྩེ་སྦྱོར་
ཡིན་པས་སོ། །ཆོས་ཤེས་ཀྱིས་སྦྱོར་ལམ་ལན་བཅུ་གསུམ་བསྟན་ཟེར། ཡང་
ཁ་ཅིག་དོན་ཐ་དད་ཁ་ཅིག་ཚིག་ཐ་དད། ལ་ལ་རྒྱུའི་སྒོ་ནས། ལ་ལ་འབྲས་



སྐབས་དང་པོ་རྣམ་མཁྱེན་བསྟན་པ་
བུའམ་རྟགས་ཀྱི་སྒོ་ནས། ལ་ལ་མདོར་བསྟན། ལ་ལ་རྒྱས་བཤད། ཐམས་
ཅད་ལ་དགོས་པ་ཐ་དད་རེ་ཡོད་པས་ཟློས་པའི་སྐྱོན་མེད་དེ། དེ་སྐད་དུ།
སྨྲ་བའི་དམ་པ་ཁྱོད་ཀྱི་བཀའ། །
རྣམ་གྲངས་དུ་མ་ཉིད་མཆིས་ཤིང་། །
ཟློས་བུ་ཡང་ནི་མ་མཆིས་ལ། །
སྦྱོར་བའི་ལུགས་ཀྱི་རིགས་པ་ལགས། །
ཞེས་དང་
། ཕྱོགས་གླང་གིས།
ཤེས་རབ་ཕ་རོལ་ཕྱིན་ལ་བརྟེན། །
མདོར་བསྡུས་དོན་ནི་འདི་དག་ཡིན། །
སླར་ཡང་དོན་གཞན་ལ་བརྟེན་ནས། །
དོན་དེ་ཉིད་ནི་ཟློས་པ་ཡིན། །
ཞེས་གསུངས་སོ། །
གཉིས་པ་ཚིག་དོན་ཡན་ལག་རྒྱས་བཤད་ལ་གསུམ་སྟེ། འཇུག་ཡུལ་
མཁྱེན་གསུམ། འཇུག་པ་སྦྱོར་བཞི། ཞུགས་འབྲས་ཆོས་སྐུའི་ཡན་ལག་རྒྱས་
བཤད་དོ། །དང་པོ་ལ་འབྲས་བུ་ཐུན་མོང་མ་ཡིན་པ་རྣམ་མཁྱེན། རྒྱུ་ཐུན་མོང་
མ་ཡིན་པ་ལམ་ཤེས། རྒྱུའི་བླང་དོར་ཐུན་མོང་མ་ཡིན་པ་གཞི་ཤེས་ཀྱི་ཡན་
ལག་རྒྱས་བཤད་དང་གསུམ། དང་པོ་འབྲས་བུ་ཐུན་མོང་མ་ཡིན་པ་རྣམ་མཁྱེན་
གྱི་ཡན་ལག་རྒྱས་བཤད་ལ་བཞི་སྟེ། ལམ་གྱི་རང་བཞིན་སེམས་བསྐྱེད་



42
མངོན་རྟོགས་རྒྱན་འགྲེལ་གཞུང་དོན་རབ་གསལ་
པ༑ དེ་རྣམ་པར་དག་བྱེད་གདམས་ངག་ནོད་པ། དེ་བསྒོམས་པའི་འབྲས་བུ་
ངེས་འབྱེད་ཡན་ལག །གདམས་པའི་དོན་ཕྱིན་ཅི་མ་ལོག་པར་སྒྲུབ་པའོ། །དང་
པོ་ལམ་གྱི་རང་བཞིན་སེམས་བསྐྱེད་པ་ལ་བཞི་སྟེ། སེམས་བསྐྱེད་ཀྱི་མཚན་
ཉིད། དམིགས་ཡུལ། རབ་དབྱེ། ས་མཚམས་སོ། །
དང་པོ་ནི། སྟོང་ཉིད་སྙིང་རྗེའི་སྙིང་པོ་ཅན་གྱི་བྱང་ཆུབ་མཆོག་ཏུ་
སེམས་བསྐྱེད་པའི་ངོ་བོའམ་མཚན་ཉིད་ནི། ཆེད་དུ་བྱ་བ་རང་ལས་གཞན་པ་
སེམས་ཅན་ཐམས་ཅད་ཀྱི་དོན་འཁོར་བ་རྒྱུ་འབྲས་ལས་བསྒྲལ་བ་དང་། མྱང་
འདས་རྒྱུ་འབྲས་ལ་འགོད་པའི་ཆེད་དུ་ཡང་དག་པར་རྫོགས་པའི་བྱང་ཆུབ་འདོད་
པར་བྱེད་པའི་མཚན་ཉིད་དོ། །དེ་ཡང་འགྲོ་བར་འདོད་པ་དང་འགྲོ་བའི་བྱེ་བྲག་
ལྟར་འབྲས་བུ་ཙམ་ཐོབ་པར་འདོད་པ་སྨོན་པ་དང་། དེའི་ཆེད་དུ་སྒྲུབ་པ་ལ་
འཇུག་པའི་ངོ་བོ་ཉིད་རྣམ་པ་གཉིས་སོ། །དེ་སྐད་དུ།
སེམས་བསྐྱེད་པ་ནི་གཞན་དོན་ཕྱིར། །
ཡང་དག་རྫོགས་པའི་བྱང་ཆུབ་འདོད། །
ཅེས་སོ། །
གཉིས་པ་དམིགས་ཡུལ་ནི། སེམས་བསྐྱེད་པའི་དམིགས་པ་ཡང་དག་
པར་རྫོགས་པའི་བྱང་ཆུབ་དེ་དང་གཞན་གྱི་དོན་དེ་ནི་བློ་གྲོས་མི་ཟད་པ་དང་སྡོང་
པོ་བཀོད་པ་ལ་སོགས་པའི་མདོའི་བརྗོད་བྱ་རྗོད་བྱེད་བཞིན་དུ་མི་འགལ་བར་
བསྟན་པའམ། མདོ་བར་མ་སྟོང་ཕྲག་ཉི་ཤུ་ལྔ་པ་ལས་བསྟན་པ་བཞིན་དུ་གཞན་



སྐབས་དང་པོ་རྣམ་མཁྱེན་བསྟན་པ་
གཉིས་ཀ་ལས་ཀྱང་དོན་ཚང་བར་བསྟན་ཞིང་། དེ་ཡང་ཡུམ་རྒྱས་འབྲིང་
བསྡུས་པ་གསུམ་ཇི་ལྟར་ན་མདོར་བསྡུས་པ་དང་རྒྱས་པར་བཤད་པའི་སྒོ་ནས་
བརྗོད་པར་ཤེས་པར་བྱ་སྟེ།
དེ་དང་དེ་ནི་མདོ་བཞིན་དུ། །
བསྡུས་དང་རྒྱས་པའི་སྒོ་ནས་བརྗོད། །
ཅེས་སོ། །
གསུམ་པ་རབ་དབྱེ་ལ་དཔེ་ཉེར་གཉིས་ཀྱིས་དོན་ཉེར་གཉིས་མཚོན་པའི་
ཚུལ་དང་། ཐ་དད་དང་། གྲངས་ངེས་གསུམ་ལས།
དང་པོ་ནི། སེམས་བསྐྱེད་ཉེར་གཉིས་དཔེ་ཉེར་གཉིས་ཀྱིས་མཚོན་པར་
བྱ་བའི་དོན་དང་། དཔེ་དོན་ཆོས་མཐུན་པའི་རྟགས་རྣམས་གྲངས་བཞིན་དུ་
སྦྱར་ཏེ་བཤད་པ་ལ། གཞན་དོན་གྱི་ཆེད་དུ་བྱང་ཆུབ་ལ་འདུན་པ་དང་ལྡན་པའི་
སེམས་བསྐྱེད་དེ་ནི་ལོ་ཏོག་སྐྱེ་བའི་གཞི་ས་ལྟ་བུ་སྟེ། སངས་རྒྱས་ཀྱི་ཆོས་
དཀར་པོ་ཀུན་དང་དེའི་རྒྱུ་ཚོགས་ཐམས་ཅད་སྐྱེ་བའི་གཞི་འམ་རྟེན་གྱི་དངོས་པོ་
བྱེད་པའི་ཕྱིར། ཕྱིན་དྲུག་གིས་བསྡུས་པ་འདི་ཕྱི་ལ་ཕན་བདེའི་བསམ་པ་དང་
ལྡན་པ་ནི་མི་འགྱུར་བས་གསེར་བཟང་པོ་ལྟ་བུ་སྟེ། རྫོགས་པའི་བྱང་ཆུབ་ཀྱི་
བར་དུ་མི་འགྱུར་བར་གནས་པའི་ཕྱིར། བྱང་ཆུབ་ཕྱོགས་མཐུན་སོགས་ཁྱད་
པར་རྟོགས་པར་འདོད་པའི་ལྷག་པའི་བསམ་པ་དང་ལྡན་པ་ནི་དཀར་ཕྱོགས་ཀྱི་
ཟླ་བ་ཚེས་པ་ལྟ་བུ་སྟེ། དགེ་བའི་དྲན་པ་ཉེར་བཞག་སོགས་མཐའ་དག་གོང་



44
མངོན་རྟོགས་རྒྱན་འགྲེལ་གཞུང་དོན་རབ་གསལ་
ནས་གོང་དུ་འཕེལ་བར་འགྱུར་བའི་ཕྱིར། མཁྱེན་གསུམ་རྗེས་མཐུན་པ་སྒོམ་
པའི་སྦྱོར་བ་དང་ལྡན་པ་ནི་མེ་ལྟ་བུ་སྟེ། ཐམས་ཅད་མཁྱེན་པ་ཉིད་གསུམ་གྱི་
སྒྲིབ་པའི་བུད་ཤིང་མངོན་གྱུར་བསྲེག་པའི་ཕྱིར། སྦྱིན་པའི་ཕར་ཕྱིན་དང་ལྡན་པ་
ནི་དུང་སོགས་གཏེར་ཆེན་པོ་དང་འདྲ་སྟེ། ཆོས་དང་ཟང་ཟིང་གི་ལོངས་སྤྱོད་
ཀྱིས་སེམས་ཅན་ཐམས་ཅད་ཚིམ་པར་བྱེད་པ་དང་མི་ཟད་པའི་ཕྱིར། ཚུལ་
ཁྲིམས་དང་ལྡན་པ་ནི་རིན་པོ་ཆེའི་འབྱུང་ཁུངས་ཀྱི་གནས་དང་འདྲ་སྟེ། ཡོན་
ཏན་རིན་པོ་ཆེ་ཐམས་ཅད་འབྱུང་ཞིང་སྐྱེ་བའི་རྟེན་གྱི་དངོས་པོ་བྱེད་པའི་ཕྱིར།
བཟོད་པ་དང་ལྡན་པ་ནི་རྒྱ་མཚོ་ཆེན་པོ་དང་འདྲ་སྟེ། མི་འདོད་པའི་གནོད་པ་དང་
སྡུག་བསྔལ་ལ་སོགས་པ་ཐམས་ཅད་ཐོག་ཏུ་བབ་པས་ཀྱང་སེམས་མི་འཁྲུགས་
པའི་ཕྱིར། བརྩོན་འགྲུས་དང་ལྡན་པ་ནི་རིན་པོ་ཆེའི་རྡོ་རྗེ་དང་འདྲ་སྟེ། བྱང་
ཆུབ་རྒྱུ་འབྲས་ལ་ཡིད་ཆེས་པ་བརྟན་པས་བདུད་ལས་ཀྱིས་མི་ཕྱེད་པའི་བདུད་
ལས་ཀུན་འཇོམས་པའི་ཕྱིར། བསམ་གཏན་དང་ལྡན་པ་ནི་རིའི་རྒྱལ་པོ་ལྷུན་པོ་
དང་འདྲ་སྟེ། ཏིང་ངེ་འཛིན་བརྟན་པས་དམིགས་པའི་རྣམ་པར་གཡེང་བས་མི་
བསྐྱོད་པའི་ཕྱིར། ཤེས་རབ་ཀྱི་ཕར་ཕྱིན་དང་ལྡན་པ་ནི་སྨན་ཆེན་པོ་དང་འདྲ་
སྟེ། ཉོན་མོངས་པ་དང་ཤེས་བྱའི་སྒྲིབ་པའི་ནད་རབ་ཏུ་ཞི་བར་བྱེད་པའི་ཕྱིར།
དགེ་བ་བྱང་ཆུབ་ཏུ་བསྔོ་བ་ཐབས་མཁས་པ་དང་ལྡན་པ་ནི་དགེ་བའི་བཤེས་
གཉེན་དང་འདྲ་སྟེ། སེམས་ཅན་མི་འདོར་བའི་ཐབས་ཚད་མེད་བཞིས་གནས་
སྐབས་ཐམས་ཅད་དུ་སེམས་ཅན་གྱི་དོན་ཡོངས་སུ་མི་གཏོང་བའི་ཕྱིར། སྨོན་



སྐབས་དང་པོ་རྣམ་མཁྱེན་བསྟན་པ་
ལམ་ཆེན་པོ་བཅུ་སོགས་དང་ལྡན་པ་ནི་ཡིད་བཞིན་གྱི་ནོར་བུ་དང་འདྲ་སྟེ།
འབྲས་བུ་ལ་དབང་བསྒྱུར་བའི་ཐབས་མངོན་ཤེས་ལྔས་ཇི་ལྟར་སྨོན་པའི་འབྲས་
བུ་འགྲུབ་པའི་ཕྱིར། སྟོབས་དང་ལྡན་པ་ནི་ཉི་མ་དང་འདྲ་སྟེ། བསྡུ་བའི་དངོས་
པོ་བཞིས་གདུལ་བྱ་ཡོངས་སུ་སྨིན་པར་བྱེད་པའི་ཕྱིར། ཡེ་ཤེས་ཀྱི་ཕར་ཕྱིན་དང་
ལྡན་པ་ནི་ཆོས་ཀྱི་སྒྲ་དབྱངས་སམ་གླུ་སྙན་པ་དང་འདྲ་སྟེ། སོ་སོ་ཡང་དག་
པ་རིག་པ་བཞིས་གདུལ་བྱ་འདུན་ཅིང་དད་པར་བྱེད་པའི་ཆོས་སྟོན་པའི་
ཕྱིར། མངོན་པར་ཤེས་པ་ལྔ་དང་ལྡན་པ་ནི་རྒྱལ་པོ་ཆེན་པོ་དང་འདྲ་སྟེ། མཐུ་
ཐོགས་པ་མེད་པས་རྟོན་པ་བཞིས་གཞན་གྱི་དོན་ཆུད་མི་ཟ་བར་སྒྲུབ་པའི་
ཕྱིར། སྦྱིན་སོགས་བསོད་ནམས་དང་ཤེས་རབ་ཡེ་ཤེས་ཀྱི་ཚོགས་དང་ལྡན་པ་
ནི་བང་མཛོད་དང་འདྲ་སྟེ། བསོད་ནམས་དང་ཡེ་ཤེས་ཀྱི་ཚོགས་མང་པོའི་
མཛོད་དེ་གནས་ལྟ་བུ་ཡིན་པའི་ཕྱིར། བྱང་ཆུབ་ཀྱི་ཕྱོགས་དང་མཐུན་པའི་ཆོས་
སོ་བདུན་དང་ལྡན་པ་ནི་ལམ་པོ་ཆེ་དང་འདྲ་སྟེ། དུས་གསུམ་གྱི་འཕགས་པ་
ཐམས་ཅད་ལམ་དེ་ནས་གཤེགས་ཤིང་རྗེས་སུ་གཤེགས་པའི་ཕྱིར། བརྩེ་བ་
སྙིང་རྗེ་དང་ལྷག་མཐོང་ཤེས་རབ་དང་ལྡན་པ་ནི་བཞོན་པ་དང་འདྲ་སྟེ། འཁོར་
བ་དང་མྱང་འདས་གང་དུ་ཡང་མི་ལྟུང་བས་སེམས་ཅན་གྱི་ཁུར་བདེ་བླག་ཏུ་ཁྱེར་
ཏེ་འགྲོ་བའི་ཕྱིར། གཟུངས་དང་སྤོབས་པ་དང་ལྡན་པ་ནི་ཆུ་འབྱིན་ཅིང་མི་ཟད་
པ་བཀོད་མའི་ཆུ་དང་འདྲ་སྟེ། སྔར་ཐོས་པ་དང་མ་ཐོས་པའི་ཆོས་འཛིན་པས་མི་
ཟད་པའི་ཕྱིར། ཆོས་ཀྱི་སྡོམ་བཞིའི་དགའ་སྟོན་དང་ལྡན་པ་ནི་སྒྲ་སྙན་དང་འདྲ་



མངོན་རྟོགས་རྒྱན་འགྲེལ་གཞུང་དོན་རབ་གསལ་
སྟེ། ཐར་པ་འདོད་པའི་གདུལ་བྱ་ལ་འཁོར་བ་ལས་གྲོལ་བར་བྱེད་པའི་སྙན་པ་
སྒྲོག་པའི་ཕྱིར། བགྲོད་པ་གཅིག་པའི་ལམ་དང་ལྡན་པ་ནི་ཆུ་བོའི་རྒྱུན་དང་འདྲ་
སྟེ། གདུལ་བྱ་ཀུན་ཐུན་མོང་དུ་འདུལ་བའི་ནུས་པ་ཐོབ་པས་གཞན་གྱི་དོན་བྱ་བ་
ཐ་མི་དད་པའི་ཕྱིར། མཛད་པ་བཅུ་གཉིས་སྤྲུལ་ནས་སེམས་ཅན་གྱི་དོན་བྱེད་
པའི་ཆོས་ཀྱི་སྐུ་དང་མཚུངས་པར་ལྡན་པའི་སེམས་བསྐྱེད་པ་ནི་སྤྲིན་ལྟ་བུ་
སྟེ། ཐབས་མཁས་པས་དགའ་ལྡན་གྱི་གནས་ན་བཞུགས་པ་དང་། དེ་ནས་
འཕོས་ནས་ཡུམ་གྱི་ལྷུམས་སུ་འཇུག་པ་ལ་སོགས་པ་མཛད་པ་བཅུ་གཉིས་དུས་
ཀུན་ཏུ་སྟོན་པར་རུང་བ་ཉིད་ཀྱིས་སོ། །གཉིས་པ་ཐ་དད་ནི། ཕལ་ཆེར་ངོ་བོ་ཐ་
དད་དེ་སྔ་མ་གཉིས་ཕྱི་མ་རྣམས་ཀྱི་རྒྱུ་ཁོ་ན་དང་། ཕྱི་མ་གཉིས་ནི་སྔ་མ་རྣམས་
ཀྱི་འབྲས་བུ་ཁོ་ནའོ། །བར་པ་རྣམས་ཕྱི་མའི་རྒྱུ་དང་སྔ་མའི་འབྲས་བུ་གཉིས་ཀ་
དང་། སྔ་མ་སྔ་མ་རྒྱུ་དང་ཕྱི་མ་ཕྱི་མ་འབྲས་བུའོ། །སྤྱིར་ནི་ངོ་བོ་ཐ་དད་པར་མ་
ངེས་ཏེ་སེམས་བསྐྱེད་ཀུན་ཀྱང་འདུན་ལྡན་ཡིན་པའི་ཕྱིར་རོ། །གསུམ་པ་གྲངས་
ངེས་ནི། སེམས་བསྐྱེད་རྣམ་པ་ཉི་ཤུ་རྩ་གཉིས་ཀྱིས་རྒྱུ་དང་འབྲས་བུའི་བདག་
ཉིད་ཅན་གྱི་སེམས་བསྐྱེད་སོ་སོ་སྐྱེ་བོ་ནས་སངས་རྒྱས་ལ་ཡོད་པའི་བར་གྱི་སྨོན་
འཇུག་ཐམས་ཅད་བསྡུས་པས་མ་ཚང་བའང་མིན་ལྷག་པའང་མིན་པར་དེ་ཁོ་ནར་
ངེས་པ་སྟེ།
དེ་ཡང་ས་གསེར་ཟླ་བ་མེ། །
གཏེར་དང་རིན་ཆེན་འབྱུང་གནས་མཚོ། །



སྐབས་དང་པོ་རྣམ་མཁྱེན་བསྟན་པ་
རྡོ་རྗེ་རི་སྨན་བཤེས་གཉེན་དང་། །
ཡིད་བཞིན་ནོར་བུ་ཉི་མ་གླུ། །
རྒྱལ་པོ་མཛོད་དང་ལམ་པོ་ཆེ། །
བཞོན་པ་བཀོད་མའི་ཆུ་དང་ནི། །
སྒྲ་སྙན་ཆུ་བོ་སྤྲིན་རྣམས་ཀྱིས། །
རྣམ་པ་ཉི་ཤུ་རྩ་གཉིས་སོ། །
ཞེས་གསུངས།
བཞི་པ་ས་མཚམས་ནི། འདུན་པ་བསམ་པ་ལྷག་བསམ་དང་ལྡན་པའི་
སེམས་བསྐྱེད་དང་པོ་གསུམ་ནི། ཐེག་ཆེན་ལས་དང་པོ་པའི་ཚོགས་ལམ་ཆུང་
འབྲིང་ཆེ་གསུམ་གྱིས་བསྡུས་སོ། །དེའི་འོག་ཏུ་སྦྱོར་བ་མེ་ལྟ་བུ་ནི། ས་དང་པོ་
ལ་འཇུག་པ་ཐེག་ཆེན་སྦྱོར་ལམ་གྱིས་བསྡུས་སོ། །དེའི་འོག་ཏུ་སྦྱོར་བ་མེ་ལྟ་བུ་
ནི། ས་དང་པོ་ལ་འཇུག་པ་ཐེག་ཆེན་སྦྱོར་ལམ་གྱིས་བསྡུས་སོ། །དེའི་འོག་ཏུ་
སྦྱིན་པ་ནས་ཡེ་ཤེས་དང་ལྡན་པའི་བར་བཅུ་ནི་ས་བཅུས་བསྡུས་སོ། །དང་པོ་
མཐོང་ལམ་དང་ཕྱི་མ་དགུ་སྒོམ་པའི་ལམ་གྱི་སྤྱོད་ཡུལ་ཏེ་སྐབས་དེ་ན་ཡོད་
པའོ། །དེའི་འོག་ཏུ་མངོན་ཤེས་དྲུག་དང་ལྡན་པ་སོགས་ལྔ་ནི། ཁྱད་པར་གྱི་
ལམ་དང་དག་པ་ས་གསུམ་གྱིས་བསྡུས་སོ། །དེའི་འོག་ཏུ་སྒྲ་སྙན་ཆུ་བོ་སྤྲིན་ལྟ་
བུ་གསུམ་ནི། སངས་རྒྱས་ཀྱི་སའི་སྦྱོར་དངོས་རྗེས་གསུམ་གྱིས་བསྡུས་
པའོ། །



48
མངོན་རྟོགས་རྒྱན་འགྲེལ་གཞུང་དོན་རབ་གསལ་
གཉིས་པ་སེམས་བསྐྱེད་རྣམ་པར་དག་བྱེད་གདམས་ངག་ནོད་པ་ལ། །
གདམས་ངག་བཅུ་སྤྱིར་བསྟན་པ་དང་། དགེ་འདུན་དཀོན་མཆོག་བྱེ་བྲག་ཏུ་
བཤད་པ་གཉིས། དང་པོ་ལ་བཞི་སྟེ། སྒྲུབ་པ་རང་གི་ངོ་བོ། དམིགས་ཡུལ་
བདེན་པ་བཞི། རྟེན་དཀོན་མཆོག་གསུམ། སྒྲུབ་པ་ཕུན་སུམ་ཚོགས་པའི་རྒྱུ་ལ་
གདམས་པའོ། །དང་པོ་ལ་ངོ་བོ་དང་ཁྱད་པར་གཉིས། །
དང་པོ་ནི། བསམ་པ་བྱང་ཆུབ་ཀྱི་སེམས་བསྐྱེད་པའི་རབ་ཏུ་དབྱེ་བ་
ཉེར་གཉིས་སྔར་ཇི་སྐད་བཤད་པར་བསྟན་པའི་དཀར་ཆོས་མ་ལུས་པ་སྦྱོར་བ་
སྦྱིན་སོགས་ཉམས་སུ་ལེན་པའི་སྒྲུབ་པའི་ཐབས་ལ་འཇུག་པར་བྱའོ་ཞེས་གདུལ་
བྱ་ལ་སློབ་པའོ། །ཚུལ་ཇི་ལྟར་སྒྲུབ་ན། སྒྲུབ་པ་པོ་རྟེན་ལམ་ཉམས་སུ་བླང་བྱ་
འབྲས་བུ་ལ་སོགས་པ་རྣམས་ཇི་ལྟར་བཤད་པ་བཞིན་དུ་ཚད་མས་གྲུབ་ནས་
ཉམས་སུ་ལེན་པ་ཀུན་རྫོབ་ལ་རྟེན་པའི་ལམ་རིམ་དང་། དེ་ཐམས་ཅད་བདེན་
སྟོང་དུ་རྟོགས་ནས་ཉམས་སུ་ལེན་པ་དོན་དམ་པའི་ལམ་གྱི་རིམ་པ་ལས་མི་
འདའ་བས་བདེན་གཉིས་ཟུང་འབྲེལ་གྱིས་སློབ་པ་ནི་སྒྲུབ་པ་ལ་འདོམས་པའི་
གདམས་ངག་གོ། །ཡང་ན་རྣམ་པར་གཡེང་བའི་རྣམ་རྟོག་བཅུའི་གཉེན་པོར་
དངོས་མེད་དང་དངོས་པོར་སྒྲོ་འདོགས་དང་སྐུར་འདེབས། གཅིག་དང་ཐ་
དད། ངོ་བོ་དང་ཁྱད་པར། མིང་ཇི་ལྟ་བ་བཞིན་དུ་དོན་དང་དོན་ཇི་ལྟ་བ་བཞིན་དུ་
མིང་དུ་རྣམ་པར་རྟོག་པའི་ཡུལ་བཅུ་མི་དམིགས་པའི་ཚུལ་གྱིས་སོ། །
གཉིས་པ་ཁྱད་པར་ནི། དེ་ལྟ་བུའི་སྒྲུབ་པ་དེ་ཉན་ཐོས་དང་རང་རྒྱལ་



སྐབས་དང་པོ་རྣམ་མཁྱེན་བསྟན་པ་
རྣམས་དང་ཐུན་མོང་མ་ཡིན་པ་དེ་དག་ལས་ཁྱད་པར་དུ་འཕགས་པ་ཡིན་ཏེ།
སྦྱོར་བ་ཕྱིན་དྲུག་གིས་ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་རྟོགས་བྱ་
ཆོས་སྐུ་ཐོབ་པར་བྱེད་པའི་ཕྱིར། ་
གཉིས་པ་དམིགས་ཡུལ་བདེན་པ་བཞི་ལ་གདམས་པ་ལ་བཞི་སྟེ།
འཁོར་བའི་འབྲས་བུ་དུ ཁ། རྒྱུ་ཀུན་འབྱུང་
། རྣམ་བྱང་གི་འབྲས་བུ་འགོག་
པ༑ རྒྱུ་ལམ་བདེན་ལ་གདམས་པའོ། །དང་པོ་ནི། ཟག་བཅས་ཀྱི་གཟུགས་
སོགས་ཕུང་པོ་ལྔ་ཀུན་འབྱུང་གི་འབྲས་བུར་གྱུར་པ་སྡུག་བསྔལ་བདེན་པའི་ཆོས་
ཉིད་རང་བཞིན་གྱིས་སྟོང་པ་ཉིད་དང་། དེ་རྟོགས་པའི་ཡུལ་ཅན་ཤེར་ཕྱིན་དག་
ཤེས་པ་དང་ཤེས་བྱའི་སྤྲོས་བྲལ་དེ་བཞིན་ཉིད་ཀྱི་ངོ་བོར་གཅིག་ཅིང་དབྱེར་མེད་
དོ་ཞེས་སྡུག་བསྔལ་གྱི་བདེན་པ་ལ་འདོམས་སོ། །གཉིས་པ་རྒྱུ་ཀུན་འབྱུང་
བདེན་པ་ལ་གདམས་པ་ནི། ཟག་བཅས་རྒྱུར་གྱུར་གྱི་གཟུགས་ལ་སོགས་པ་ནི་
ཀུན་འབྱུང་བ་སྟེ། སྐྱེ་བ་དང་འགག་པ་དང་། ཆགས་སོགས་ཀུན་ནས་ཉོན་
མོངས་པ་དང་། དད་སོགས་རྣམ་པར་བྱང་བའི་ཆོས་ཅན་མ་ཡིན་ནོ་ཞེས་བྱ་བ་ནི་
སྡུག་བསྔལ་གྱི་ཕུང་པོ་ཀུན་འབྱུང་བའི་བདེན་པ་ལ་འདོམས་སོ། །རྒྱུ་མཚན་
ཟག་བཅས་རྒྱུར་གྱུར་གྱི་གཟུགས་ལ་སོགས་པ་དང་། དེ་རང་གི་ངོ་བོས་སྟོང་
པའི་སྟོང་ཉིད་དག་ཐ་མི་དད་པ་ཉིད་ཀྱིས་སོ། །གསུམ་པ་རྣམ་བྱང་གི་འབྲས་བུ་
འགོག་བདེན་ལ་གདམས་པ་ནི། ཆོས་རྣམས་ཀྱི་སྟོང་པ་ཉིད་དེ་ལ་གཟུགས་
མེད། དེ་བཞིན་ཕུང་པོ་བཞི་སྐྱེ་མཆེད་དྲུག་ཁམས་བཅོ་བརྒྱད་མེད། མ་རིག་པ་



མངོན་རྟོགས་རྒྱན་འགྲེལ་གཞུང་དོན་རབ་གསལ་
སྐྱེ་བ་མེད། རྒ་ཤིའི་བར་དུ་སྐྱེ་བ་མེད། མ་རིག་པ་འགག་པ་མེད། རྒ་ཤིའི་
བར་དུ་འགག་པ་མེད། རྟོགས་པ་སངས་རྒྱས་མེད། རྟོགས་བྱ་བྱང་ཆུབ་ཀྱི་
བར་དུ་མེད། བདེན་བཞི་འབྲས་བུ་བཞི་རང་རྒྱལ་རྣམས་ཏེ་དེ་དག་དོན་དམ་པར་
གྲུབ་པ་མེད་དོ་ཞེས་འགོག་པའི་བདེན་པ་བརྗོད་བྱར་བྱས་པ་ལ་འདོམས་སོ། །
དེའི་རྒྱུ་མཚན་སྟོང་ཉིད་དེ་འདུས་བྱས་ཀྱི་མཚན་ཉིད་སྐྱེ་འགག །སྤང་གཉེན་གྱི་
མཚན་ཉིད་ཀུན་བྱང་། གནས་སྐབས་ཀྱི་ཁྱད་པར་དུ་མ་རོ་གཅིག་ཏུ་སོང་བའི་
ཉམས་པ། གཅིག་དུ་མར་སོང་བའི་འཕེལ་བ་དང་། དུས་གསུམ་གྱི་ཆོས་
རྣམས་དང་བྲལ་བའི་ཕྱིར་རོ། །
བཞི་པ་རྒྱུ་ལམ་བདེན་ལ་གདམས་པ་ལ་གསུམ། ལམ་གྱི་ངོ་བོ། རྣམ་
པར་མི་རྟོག་པའི་ཚུལ། ངེས་འབྱིན་ནོ། །དང་པོ་ནི། སྤྱོད་པ་པོ་དང་སྤྱད་བྱ་
གཉིས་ཀ་ངོ་བོས་སྟོང་པའི་ཕྱིར། སྤྱད་བྱ་སྦྱིན་པ་ལ་སོགས་པའི་ཕར་ཕྱིན་དྲུག་
ལ་སྤྱོད་པ་པོ་བྱང་སེམས་བདག་ཉིད་ལྡན་པ་བརྩོན་པ་དང་མི་ལྡན་པ་མི་བརྩོན་པ་
མ་ཡིན་པ་སྟེ། ཡང་དག་པར་རྗེས་སུ་མ་མཐོང་བ་ཉིད་དུ་སྒྲུབ་བོ་ཞེས་སྟོན་
པའོ། །གཉིས་པ་རྣམ་པར་མི་རྟོག་པ་ནི། སྦྱོར་བ་པོ་དང་སྦྱར་ས་གཉིས་ཀ་ངོ་
བོས་སྟོང་པའི་ཕྱིར། ནང་སྦྱོར་བ་པོ་སྟོང་པ་ཉིད་དང་མཚན་མེད་སྨོན་མེད་
གསུམ་ནི། ཕྱི་སྦྱར་ས་སྟོང་ཉིད་སོགས་གསུམ་དང་ལྡན་པ། སྦྱོར་བ་དང་མི་
ལྡན་པ། མི་སྦྱོར་བ་མ་ཡིན་པ་ཉིད་དུ་རྟོགས་པར་གྱིས་ལ་སྒྲུབས་ཤིག་ཅེས་སྟོན་
པའོ། །གསུམ་པ་ངེས་འབྱིན་ནི། དུས་གསུམ་གདོད་མ་ནས་མ་སྐྱེས་པར་



Sj
སྐབས་དང་པོ་རྣམམཁྱེན་བསྟན་པ་
མཉམ་པའི་ཕྱིར་སྔོན་གྱི་མཐའ་འདས་པ་དང་། ཕྱི་མའི་མཐའ་མ་འོངས་པ་དང་
ད་ལྟར་བྱུང་བ་གསུམ་ཕན་ཚུན་ལྡན་པ་གཅིག་ལ་གཅིག་སྦྱོར་བ་དང་། ཕན་ཚུན་
མི་ལྡན་པ་གཅིག་ལ་གཅིག་མི་སྦྱོར་བ་མ་ཡིན་པ་ཉིད་དུ་རྟོགས་པར་གྱིས་ལ་
སྒྲུབས་ཤིག་ཅེས་སྟོན་པའོ། །འདིས་ནི་དུས་གསུམ་སོ་སོར་འཛིན་པ་བཀག་
ནས་དུས་གསུམ་མཉམ་པ་ཉིད་དུ་རྟོགས་ནས་ངེས་པར་འབྱུང་བར་བསྟན་ཏོ། །
གསུམ་པ་རྟེན་དཀོན་མཆོག་གསུམ་ལ་གདམས་པ་ལ་གཉིས། སྤྱིའི་
དོན་ཐུན་མོང་མ་ཡིན་པའི་དཀོན་མཆོག་གསུམ་ངོས་བཟུང་བ་དང་། གཞུང་གི་
དོན་ནོ། །དང་པོ་ལ་གསུམ་ལས། སངས་རྒྱས་དཀོན་མཆོག་ནི་འདུས་མ་བྱས་
སོགས་ཡོན་ཏན་བརྒྱད་དང་ལྡན་པ་སྟེ། རྒྱུད་བླ་མར། །
འདུས་མ་བྱས་ཤིང་ལྷུན་གྱིས་གྲུབ། །
གཞན་གྱི་རྐྱེན་གྱིས་རྟོགས་མིན་པ། །
མཁྱེན་དང་བརྩེ་དང་ནུས་པ་ལྡན། །
དོན་གཉིས་ལྡན་པའི་སངས་རྒྱས་ཉིད། །
ཅེས་སོ། །
དེ་ཡང་འདུས་མ་བྱས་པ་ནི། སྐྱེ་འཇིག་གནས་གསུམ་གྱིས་སྟོང་པ་
དང༌། ལྷུན་གྱིས་གྲུབ་པ་ནི། འབད་རྩོལ་དང་རྣམ་རྟོག་ཐམས་ཅད་ཉེ་བར་ཞི་བ་
དང༌། གཞན་རྐྱེན་གྱིས་རྟོགས་པ་མིན་པ་ནི། དེ་ལྟ་བུ་དེ་སྒྲ་དང་རྟགས་ལ་
སོགས་པའི་གཞན་རྐྱེན་གྱིས་རྟོགས་པ་མིན་གྱི། སངས་རྒྱས་ཉིད་རང་བྱུང་གི་



མངོན་རྟོགས་རྒྱན་འགྲེལ་གཞུང་དོན་རབ་གསལ་
ཡེ་ཤེས་ཀྱིས་རྟོགས་པ་དང་། མཁྱེན་པ་ནི། གསུམ་པོ་དེ་ཇི་ལྟ་བ་བཞིན་དུ་
མཁྱེན་པ་དང་། བརྩེ་བ་ནི། དེ་ལྟར་རང་གིས་རྟོགས་པ་དེ་གཞན་མ་རྟོགས་པ་
རྣམས་ལ་བསྟན་པའི་ཕྱིར་དུ་ཐུགས་བརྩེ་བ་དང་། ནུས་པ་ནི། མཁྱེན་བརྩེ་
གཉིས་ཀྱི་སྒོ་ནས་ཆོས་བསྟན་པས་གདུལ་བྱའི་འབྲས་བུ་སྡུག་བསྔལ་དང་རྒྱུ་ཉོན་
མོངས་གཉིས་སྤོང་བ་དང་། རང་དོན་ནི། དང་པོ་གསུམ་དང་། གཞན་དོན་
ནི། ཕྱི་མ་གསུམ་མོ། །
གཉིས་པ་ཆོས་དཀོན་མཆོག་ལའང་ཡོན་ཏན་བརྒྱད་དང་ལྡན་ཏེ།
བསམ་མེད་གཉིས་མེད་རྟོག་མེད་པ། །
དག་གསལ་གཉེན་པོའི་ཕྱོགས་གཉིས་ཀྱིས། །
གང་ཞིག་གང་གིས་ཆགས་བྲལ་བ། །
བདེན་གཉིས་མཚན་ཉིད་ཅན་དེ་ཆོས། །
ཞེས་སོ། །
དེ་ལ་བསམ་མེད་ནི། རྟོག་པས་མུ་བཞི་གང་དུ་ཡང་བརྟག་མི་ནུས་
ལ༑ སྒྲ་དང་རྟོག་པའི་ཡུལ་མིན་ཞིང་འཕགས་པའི་མཉམ་བཞག་གི་ཡུལ་ཡིན་
པ་དང་། གཉིས་མེད་ནི། ཟག་བཅས་ལས་ཉོན་ཅི་རིགས་པར་སྤངས་པ་དང་།
རྟོག་མེད་ནི། དེ་གཉིས་ཀྱི་རྒྱུ་གཙང་བདེ་རྟག་བདག་སོགས་སུ་སྒྲོ་འདོགས་པའི་
བློ་སྤངས་པ་དང་། འདི་གཉིས་གློ་བུར་དྲི་བྲལ་གྱི་ཆ་དང་སྔ་མ་རང་བཞིན་རྣམ་
དག་ཡིན་ནོ། །དག་པ་ནི། ལམ་གྱི་ངོ་བོ་ཉོན་མོངས་དང་ཉེ་ཉོན་གྱིས་དག་པ་



སྐབས་དང་པོ་རྣམམཁྱེན་བསྟན་པ་
དང༌། གསལ་བ་ནི། ཤེས་བྱའི་དེ་ཁོ་ན་ཉིད་གསལ་བར་བྱེད་པ་དང་། གཉེན་
པོའི་ཕྱོགས་ནི། དུག་གསུམ་ལ་སོགས་པའི་མུན་པ་རྣམས་རྣམ་པར་འཇོམས་པ་
དང་། གང་ཞིག་ཆགས་བྲལ་ནི། དང་པོ་གསུམ་སྟེ་འགོག་བདེན་དང་། གང་
གིས་ཆགས་བྲལ་ནི། ཕྱི་མ་གསུམ་སྟེ་ལམ་བདེན་གྱི་ཡོན་ཏན་ནོ། །
གསུམ་པ་དགེ་འདུན་དཀོན་མཆོག་ལ་ཡོན་ཏན་བཞི་སྟེ།
ཇི་བཞིན་ཇི་སྙེད་ནང་གི་ནི། །
ཡེ་ཤེས་གཟིགས་པ་དག་པའི་ཕྱིར། །
བློ་ལྡན་ཕྱིར་མི་ལྡོག་པའི་ཚོགས། །
བླ་མེད་ཡོན་ཏན་དང་ལྡན་ཉིད། །
ཅེས་སོ། །
ཇི་བཞིན་ནམ་ཇི་ལྟ་བ་རིག་པ་ནི། བདག་གཉིས་མེད་པའི་མཐའ་རྟོགས་
པའམ་ཆོས་ཉིད་རང་གི་ངོ་བོ་རིག་པ་དང་། ཇི་སྙེད་པ་རིག་པ་ནི། བདག་
གཉིས་ཀྱིས་སྟོང་པའི་དེ་བཞིན་ཉིད་དེ་སེམས་ཅན་ཀུན་ལ་ཁྱབ་པར་མཐོང་
བའམ་དེ་གནས་པ་རྟོགས་པ་དང་། ནང་གི་ཡེ་ཤེས་གཟིགས་པ་ནི། ཡེ་ཤེས་
དེ་གཉིས་རང་རིག་པའི་ཚུལ་གྱིས་རྟོགས་པ་དང་། གཟིགས་པ་དེ་དག་པའི་
ཡོན་ཏན་ནི། ཆགས་པ་ཉོན་སྒྲིབ་དང་ཐོགས་པ་ཤེས་སྒྲིབ་གཉིས་ཅི་རིགས་པར་
དག་པའོ། །འདི་ལ་རིག་གྲོལ་གྱི་ཡོན་ཏན་བརྒྱད་ལྡན་ནི་སྦྱར་རུང་ཙམ་མོ། །
གཉིས་པ་གཞུང་གི་དོན་ལ་གསུམ། སངས་རྒྱས་དང་། ཆོས་དང་།



པ་
མངོན་རྟོགས་རྒྱན་འགྲེལ་གཞུང་དོན་རབ་གསལ་
དགེ་འདུན་དཀོན་མཆོག་ལ་གདམས་པའོ། །
དང་པོ་ནི། དམིགས་པར་བྱ་བ་ཡུལ་དང་། དམིགས་པར་བྱེད་པ་
ཡུལ་ཅན་གཉིས་དོན་ལ་སོ་སོར་མ་གྲུབ་པར་མཉམ་པ་ཉིད་དུ་ཤེས་པའི་ཡེ་ཤེས་
མཐར་ཕྱིན་པ་ནི། སངས་རྒྱས་ཡིན་ཞེས་སངས་རྒྱས་དཀོན་མཆོག་བརྗོད་བྱར་
བྱས་པ་ལ་འདོམས་སོ། །མཉམ་ཉིད་དེ་ཇི་ལྟར་བསྟན་ན། སངས་རྒྱས་སུ་
འཇོག་པར་བྱེད་པའི་ཆོས་ཀྱི་མཚན་ཉིད་རྣམ་མཁྱེན་དེ་ཁོ་ནར་མི་དམིགས་པར་
བསྟན་པའི་སྒོ་ནས་སོ། །འདིས་ནི་གཟུགས་སོགས་དང་རྣམ་མཁྱེན་ཡུལ་དང་
ཡུལ་ཅན་དུ་མི་སྦྱོར་བ་སྟེ་སྦྱོར་བ་བཀག་པས་སོ། །
གཉིས་པ་ཆོས་དཀོན་མཆོག་ལ་གདམས་པ་ནི། མཁྱེན་གསུམ་གྱིས་
ཡུལ་དུ་བསྡུས་པའི་གཞི་དང་གཉེན་པོ་དང་རྣམ་པ་མཐའ་དག་བསྡོམས་པ་དག་
གིས་ཁྱབ་པའི་ཆོས་ཐམས་ཅད། དོན་དམ་པར་བདེན་པའི་ངོ་བོ་ཉིད་མེད་དོ་ཞེས་
ཆོས་དཀོན་མཆོག་བརྗོད་བྱར་བྱས་པ་ལ་འདོམས་སོ། །ཆོས་འདི་ནི་བདག་གི་
ལམ་མོ་སྙམ་པའི་ཞེན་པ་ལྡོག་པའི་ཆེད་དུ་སྟེ། རྡོ་རྗེ་གཅོད་པར། ཆོས་ཀྱི་རྣམ་
གྲངས་འདི་གཟིངས་ལྟ་བུར་ཤེས་པ་རྣམས་ཀྱིས་ཆོས་རྣམས་ཀྱང་སྤང་བར་བྱ་ན་
ཆོས་མ་ཡིན་པ་རྣམས་ལྟ་ཅི་སྨོས། ཞེས་གསུངས་སོ། །
གསུམ་པ་དགེ་འདུན་དཀོན་མཆོག་ལ་གདམས་པ་ནི། ཤེས་རབ་ཀྱིས་
བྱང་ཆུབ་ལ་དམིགས་ཤིང་སྙིང་རྗེ་སེམས་ཅན་ལ་དམིགས་པའི་བྱང་སེམས་སོ་
སྐྱེའི་ས་ལས་རིང་དུ་སོང་བས་འཕགས་པ་སློབ་པ་ཕྱིར་མི་ལྡོག་པ་རྣམས་ལམ་



སྐབས་དང་པོ་རྣམ་མཁྱེན་བསྟན་པ་
སྒྲུབ་པའི་གྲོགས་སུ་བཟུང་ནས་ལམ་ལ་འཇུག་པ་ན། དེ་དག་གདོད་མ་ནས་སྐྱེ་
བ་མེད་པ་ཉིད་དུ་རྟོགས་ནས་འཇུག་པར་བྱའོ་ཞེས་དགེ་འདུན་དཀོན་མཆོག་ལ་
འདོམས་སོ། །གྲངས་ནི། འབྲས་བུ་ལ་གནས་པ་གསུམ་དང་ཞུགས་པ་བཞིའི་
བྱེ་བྲག་གིས་སྐྱེས་བུ་ཆེན་པོ་བདུན་པོ་རང་སངས་རྒྱས་དང་ལྷན་ཅིག་བརྒྱད་
དེ། དབང་རྟུལ་དད་པའི་རྗེས་འབྲང་ལ་སོགས་པའི་བྱེ་བྲག་གི་དབྱེ་བས་ཉི་ཤུར་
ཡོད་པའི་ཕྱིར། ཐེག་ཆེན་དགྲ་བཅོམ་ནི། སངས་རྒྱས་དཀོན་མཆོག་ཏུ་འདུ་
བས་སྐབས་འདིའི་དགེ་འདུན་དུ་མ་གཏོགས་སོ། །དགོས་པ་དཀོན་མཆོག་
གསུམ་ལ་དོན་དམ་པར་སྐྱབས་སུ་ཞེན་པ་དགག་པའི་ཆེད་དུ་ཡིན་ནོ། ། །
བཞི་པ་སྒྲུབ་པ་ཕུན་སུམ་ཚོགས་པའི་རྒྱུ་ལ་གདམས་པ་ལ་བཞི་སྟེ།
སྒྲུབ་པའི་མི་མཐུན་ཕྱོགས་སྤོང་བའི་རྒྱུ་བརྩོན་འགྲུས། སྒྲུབ་པ་ལ་གཞན་དྲིང་མི་
འཇོག་པའི་རྒྱུ་སྤྱན་ལྔ། སྒྲུབ་པའི་ཡོན་ཏན་ཐམས་ཅད་རྫོགས་པའི་རྒྱུ་མངོན་
ཤེས་དྲུག །སྒྲུབ་པ་མཐར་ཐུག་པའི་རྒྱུ་ལམ་ལ་གདམས་པའོ། །དང་པོ་ལ་
གསུམ། སྒྲུབ་པ་མི་ཉམས་པའི་རྒྱུ། འཕེལ་བའི་རྒྱུ། ཐེག་དམན་དུ་མི་ལྟུང་
བའི་རྒྱུ་ལ་གདམས་པའོ། །
དང་པོ་ནི། སྟོང་པ་ཉིད་ཀྱི་དོན་ལ་གོམས་པར་མ་བྱས་ན། སྦྱོར་བས་
བརྩོན་འགྲུས་བརྩམས་པ་ཉིད་ཀྱིས་སྔར་སེམས་བསྐྱེད་ཀྱི་སྐབས་སུ་ཇི་སྐད་
བཤད་པའི་དོན་སྒྲུབ་པ་ནན་ཏན་བྱེད་པ་ལ། དབང་རྟུལ་ལ་ལ་མངོན་པར་ཞེན་
པར་འགྱུར་བས་དེ་སྤང་དགོས་པའི་ཕྱིར། ལུས་ལ་སོགས་པ་དོན་དམ་པར་ངོ་



མངོན་རྟོགས་རྒྱན་འགྲེལ་གཞུང་དོན་རབ་གསལ་
བོ་ཉིད་མེད་པར་རྟོགས་ཤིག་ཅེས་འདོམས་པའོ། །ཞེན་པའི་རྒྱུ་བྱ་བ་ཕལ་པ་ལ་
ཆགས་པའི་ལུས་ལ་སོགས་པའི་བསོད་ཉམས་ཉིད་ཀྱིས་སྐྱེ་བ་ཡིན་ནོ། །
གཉིས་པ་འཕེལ་བའི་རྒྱུ་ལ་གདམས་པ་ནི། གཟུགས་ལ་སོགས་པ་
ནས་ཡང་དག་པར་རྫོགས་པའི་བྱང་ཆུབ་ཀྱི་བར་ལ་བདེན་པར་རློམ་པ་མེད་པ་
ཉིད་དུ་རྟོགས་པར་གྱིས་ཤིག་ཅེས་འདོམས་པའོ། །དེ་ལྟར་གདམས་རིགས་
ཏེ། སྒྲུབ་པ་དུས་ཡུན་རིང་མོ་ཞིག་ཏུ་གོམས་པར་བྱས་ཀྱང་། ཇི་ལྟར་འཚམས་
པའི་འདོད་པའི་དོན་མ་གྲུབ་ན། དངངས་པའི་རང་བཞིན་ཅན་གྱི་དབང་རྟུལ་ལ་
ལ་ཡོངས་སུ་སྐྱོ་བར་འགྱུར་བས་དེ་སེལ་དགོས་པའི་ཕྱིར།
གསུམ་པ་ཐེག་དམན་དུ་མི་ལྟུང་བའི་རྒྱུ་ལ་གདམས་པ་ནི། ཤེས་བྱའི་
ཆོས་རྣམས་དོན་དམ་པར་རང་བཞིན་གྱིས་མ་སྐྱེས་པ་ཉིད་དུ་བསླབ་པའི་
གདམས་ངག་ཡིན་ཏེ། ཕྱོགས་བཅུ་ན་བཞུགས་པའི་སངས་རྒྱས་ལ་སོགས་པ་
ལས། དོན་རེ་རེའི་ཕྱིར་དུ་ཐེག་པ་ཆེན་པོའི་ལམ་གྱི་ལུང་ནོད་པར་བྱ་དགོས་
ན༑ དེ་འདྲ་ག་ལ་ནུས་སྙམ་དུ་སེམས་ཞུམ་པར་འགྱུར་བས་དེ་སེལ་དགོས་པའི་
གཉིས་པ་སྒྲུབ་པ་ལ་གཞན་དྲིང་མི་འཇོག་པའི་རྒྱུ་སྤྱན་ལྔ་ལ་གདམས་པ་
ནི། སྤྱན་ལྔའི་ཡུལ་ཡུལ་ཅན་རྣམས་དེ་བཞིན་ཉིད་དུ་རོ་གཅིག་པ་ཉིད་དུ་སྒྲུབ་བོ་
ཞེས་སློབ་པ་ཡིན་ཏེ། ཐ་སྙད་དུ་སྤྱན་ལྔའི་ཡུལ་གཟིགས་པའི་ནུས་མཐུ་བསྟན་
ནས་དོན་དམ་པར་རང་བཞིན་མེད་པར་སྟོན་པའོ། །དེ་ལ་ཤའི་སྤྱན་ནི། དངོས་



སྐབས་དང་པོ་རྣམམཁྱེན་བསྟན་པ་
པོ་སོ་སོར་ངེས་པ་དཔག་ཚད་བརྒྱ་ནས་སྟོང་གསུམ་ཚུན་ཆད་གཟུགས་ཕྲ་རགས་
རྣམས་མཐོང་བ་དང་། སྔོན་དགེའི་ཟག་བཅས་ཀྱི་ལས་ཀྱི་རྣམ་སྨིན་ལས་བྱུང་
བའི་ལྷའི་སྤྱན་ནི། སེམས་ཅན་ཐམས་ཅད་འཆི་འཕོ་དང་སྐྱེ་བ་ཇི་ལྟ་བ་བཞིན་
དུ་ཤེས་པ་དང་། ཤེས་རབ་ཀྱི་སྤྱན་ནི། ཆོས་ཐམས་ཅད་ལ་བདེན་པར་རྣམ་
པར་མི་རྟོག་པར་བདེན་མེད་མངོན་སུམ་དུ་རྟོགས་པ་དང་། ཆོས་ཀྱི་སྤྱན་ནི།
འཕགས་པའི་གང་ཟག་དབང་པོ་རྣོ་རྟུལ་ཐམས་ཅད་རྟོགས་པ་དང་། སངས་
རྒྱས་ཀྱི་སྤྱན་ནི། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་
བྱང་ཆུབ་པའི་ཡུལ་ཅན་ནོ། །
གསུམ་པ་སྒྲུབ་པའི་ཡོན་ཏན་ཐམས་ཅད་རྫོགས་པའི་རྒྱུ་མངོན་ཤེས་
དྲུག་ལ་གདམས་པ་ནི། མངོན་ཤེས་དྲུག་པོ་རྣམས་ཐ་སྙད་དུ་རྒྱུད་ལ་ཇི་ལྟར་
འབྱུང་བ་དང་། དོན་དམ་པར་གཟོད་མ་ནས་ཞི་བ་ཉིད་དུ་རྟོགས་པར་བྱའོ་ཞེས་
སྟོན་པའི་ཚུལ་གྱི་འདོམས་པའོ། །དེ་ལ་རྫུ་འཕྲུལ་གྱི་མངོན་ཤེས་ནི། མཐུ་ཁྱད་
པར་ཅན་དང་ལྡན་ཏེ་ས་གཡོ་བ་དང་གཅིག་ཏུ་འགྱུར་ཞིང་མང་དུ་སྤྲུལ་པ་ལ་
སོགས་པ་བྱེད་ནུས་པའི་ཏིང་ངེ་འཛིན་དང་ཤེས་རབ་དང་མཚུངས་པར་ལྡན་པ་
ཡིན་པའི་ཕྱིར། འོག་མ་ཀུན་ལའང་དེ་ལྟར་སྦྱར་ཏེ། ལྷའི་རྣ་བའི་མངོན་ཤེས་
ནི། མཐུ་ཁྱད་པར་ཅན་དང་ལྡན་ཏེ། འཇིག་རྟེན་ཁམས་ཀྱི་སྒྲ་ཆུང་ངུ་དང་ཆེན་
པོ་ཐོས་པ། བསྒོམས་པའི་སྟོབས་ལས་བྱུང་བའི་མཉམ་པར་བཞག་པའི་སས་
བསྡུས་པའི་གཟུགས་ཅན་དང་བ་བདག་རྐྱེན་དུ་ཡོད་པའི་ཏིང་ངེ་འཛིན་དང་ཤེས་



58
མངོན་རྟོགས་རྒྱན་འགྲེལ་གཞུང་དོན་རབ་གསལ་
རབ་དང་མཚུངས་པར་ལྡན་པ་དང་། གཞན་སེམས་ཤེས་པའི་མངོན་ཤེས་
ནི། གཞན་གྱི་སེམས་འདོད་ཆགས་དང་བཅས་པ་དང་བྲལ་བ་ལ་སོགས་པ་
མངོན་སུམ་དུ་ཡོངས་སུ་ཤེས་པའི་ཏིང་ངེ་འཛིན་དང་ཤེས་རབ་དང་མཚུངས་པར་
ལྡན་པ་དང་། སྔོན་གྱི་གནས་རྗེས་སུ་དྲན་པའི་མངོན་ཤེས་ནི། རང་གཞན་གྱི་
ཚེ་རབས་སྔ་མ་བརྒྱ་དང་སྟོང་ལ་སོགས་པ་དུ་མ་མྱོང་བའི་སྟོབས་ཀྱིས་རྗེས་སུ་
དྲན་པ་དང་། ཚེ་འདིར་བསམ་གཏན་བསྒོམས་པའི་མངོན་པར་འདུ་བྱེད་པ་ལས་
བྱུང་བའི་ལྷའི་མིག་ནི། སེམས་ཅན་འཆི་འཕོ་དང་སྐྱེ་བ་དང་གཟུགས་ཕྲ་རགས་
ཐམས་ཅད་མཐོང་བ་དང་། བསྒོམས་པ་ལས་བྱུང་བའི་མཉམ་བཞག་གི་སས་
བསྡུས་པའི་གཟུགས་ཅན་དང་བ་ཡིན་ལ། མངོན་ཤེས་ནི། དེའི་བདག་རྐྱེན་ལ་
བརྟེན་པ་ཆོས་གཉིས་དང་མཚུངས་པར་ལྡན་པའི་ཡིད་ཀྱི་ཤེས་པའོ། །ཟག་པ་
ཟད་པའི་མངོན་ཤེས་ནི། མཐུ་ཁྱད་པར་ཅན་དང་ལྡན་ཏེ་ཉོན་མོངས་དང་ཤེས་
བྱའི་སྒྲིབ་པ་སྤོང་བར་བྱེད་པའི་ཐབས་དང་། སྤངས་པའི་བྲལ་བ་མངོན་སུམ་དུ་
ཤེས་པའི་ཆོས་གཉིས་དང་མཚུངས་པར་ལྡན་པ་ཡིན་པའི་ཕྱིར།
བཞི་པ་སྒྲུབ་པ་མཐར་ཐུག་པའི་རྒྱུ་ལམ་ལ་གདམས་པ་ལ་གཉིས་
ཏེ། མཐོང་ལམ་དང་། སྒོམ་ལམ་ལ་གདམས་པའོ། །
དང་པོ་ནི། མཐོང་ལམ་གྱིས་སྤང་བར་བྱ་བའི་ཀུན་བཏགས་ཀྱི་དངོས་
པོའི་གཉེན་པོ་ཉིད་དུ་རྣམ་པར་སྒོམ་པར་བྱེད་དོ་ཞེས་པའི་ཚུལ་གྱིས་འདོམས་
སོ། །མཐོང་ལམ་གང་ན་ཡུལ་བདེན་པ་བཞིས་བསྡུས་པ་ཡུལ་ཅན་སྐད་ཅིག་མ་ ་



སྐབས་དང་པོ་རྣམ་མཁྱེན་བསྟན་པ་
བཅུ་དྲུག་གི་ངོ་བོ་ཉིད་ཆོས་དང་རྗེས་སུ་ཤེས་པའི་བཟོད་པ་དང་ཤེས་པའི་བདག་
ཉིད་ལའོ། །གང་ཟག་གང་གིས་ན། ཞི་གནས་དང་ལྷག་མཐོང་གི་རྣལ་འབྱོར་
རྒྱུད་ལ་ཡོད་པའི་རྣལ་འབྱོར་པ་ཆོས་ཐམས་ཅད་བདེན་པའི་ངོ་བོ་ཉིད་མེད་པར་
རྟོགས་པས་སོ། །དེ་ཡང་སྒྱུ་མ་མཁན་བཞིན་དུ་ཆོས་ཐམས་ཅད་ལ་བདེན་པར་
མངོན་པར་མ་ཞེན་པའི་ཡུལ་ཅན་དེས་སྒོམ་པར་བྱེད་དོ། །
གཉིས་པ་སྒོམ་ལམ་ལ་གདམས་པ་ནི། ལམ་དེ་གཉིས་མཚན་ཉིད་
ཐ་དད་པ་མེད་ན་སྤང་བྱ་སྤོང་བའི་ནུས་པ་ལ་ཡང་ཁྱད་པར་མེད་པར་འགྱུར་རོ་
ཞེ་ན། དེ་གཉིས་རིགས་ཐ་དད་དུ་མེད་མོད་ཀྱི། འོན་ཀྱང་སྤང་བྱ་སྤོང་བའི་ནུས་
པ་ལ་ཁྱད་པར་མེད་པ་མ་ཡིན་ཏེ། ལམ་སྔ་མས་ལྷན་སྐྱེས་ཀྱི་ས་བོན་མི་སྤོང་
ཡང་། ལམ་ཕྱི་མ་དེ་ནི་སྔ་མ་ལས་གོམས་པ་ཆེས་བསྲིངས་པའི་དབང་གིས་
རྟེན་ཅིང་འབྲེལ་བར་འབྱུང་བའི་ཆོས་ཉིད་ཀྱིས་ལྷན་སྐྱེས་ཀྱི་ས་བོན་སྤྱོང་ནུས་
པའི་ཕྱིར། དེ་ལྟར་ཐེག་པ་ཆེན་པོའི་ལམ་ཐམས་ཅད་འདིར་མ་འདུས་པ་མི་སྲིད་
པས་ན། གདམས་ངག་ནི་རྣམ་པ་བཅུར་ངེས་ལ། ཁྱད་པར་བཅུ་པོའང་མདོར་
བསྡུ་ན། ཁྱད་པར་ཅན་མཉམ་པར་ཤེས་པའི་ཡེ་ཤེས་པའི་རང་བཞིན་དུ་བསྒྲུབ་
པར་གདམས་པ་གཅིག་ཁོ་ནར་ཟད་དོ། །འདི་ཙམ་ཁོ་ནས་རྣམ་མཁྱེན་དོན་
གཉེར་གྱི་སྐྱེས་བུའི་འཚང་རྒྱ་བའི་བཞེད་དོན་ཐམས་ཅད་ཕུན་སུམ་ཚོགས་ཏེ་
རྫོགས་པར་འགྱུར་བ་ཡིན་ནོ། །དེ་ལྟར་ཡང་།
སྒྲུབ་དང་བདེན་པ་རྣམས་དང་ནི། །



མངོན་རྟོགས་རྒྱན་འགྲེལ་གཞུང་དོན་རབ་གསལ་
སངས་རྒྱས་ལ་སོགས་དཀོན་མཆོག་གསུམ། །
མ་ཞེན་ཡོངས་སུ་མི་ངལ་དང་། །
ལམ་ནི་ཡོངས་སུ་འཛིན་པ་དང་། །
སྤྱན་ལྔ་དང་ནི་མངོན་ཤེས་ཀྱི། །
ཡོན་ཏན་དྲུག་དང་མཐོང་ལམ་དང་། །
སྒོམ་ཞེས་བྱ་ལ་གདམས་ངག་ནི། །
བཅུ་ཡི་བདག་ཉིད་ཤེས་པར་བྱ། །
ཞེས་གསུངས་སོ། །
གཉིས་པ་དགེ་འདུན་དཀོན་མཆོག་བྱེ་བྲག་ཏུ་བཤད་པ་ལ། འབྲས་བུ་
ལ་ཞུགས་པ་ལྔ། གནས་པ་བཅུ་བཞི། རང་རྒྱལ་ཏེ་ཉི་ཤུ་ལས། །
དང་པོ་འབྲས་བུ་དང་པོ་ལ་ཞུགས་པ་དབང་པོ་རྟུལ་པོ་དད་པའི་རྗེས་སུ་
འབྲང་བ་ནི། མཐོང་ལམ་སྐད་ཅིག་བཅུ་དྲུག་ལ་གནས་པ་དད་པས་ལམ་དེའི་
རྗེས་སུ་འབྲང་བའོ། །གཉིས་པ་དབང་པོ་རྣོན་པོ་ཆོས་ཀྱི་རྗེས་སུ་འབྲང་བ་
ནི། མཐོང་ལམ་སྐད་ཅིག་བཅུ་དྲུག་ལ་གནས་པ་ཤེས་རབ་ཀྱིས་ལམ་དེའི་རྗེས་
སུ་འབྲང་བའོ། །གསུམ་པ་ལ་སྔར་གྱི་དབང་རྟུལ་དེ་ཉིད་འབྲས་བུ་བར་པ་
གཉིས་ལ་ཞུགས་པ་ན། དད་པས་མོས་པ་སྟེ་དད་པས་མོས་པ་ཉིད་ཀྱིས་ལྷག་
པར་མོས་པས་རབ་ཏུ་ཕྱེ་བས་སོ། །བཞི་པ་སྔར་གྱི་དབང་རྣོན་དེ་ཉིད་འབྲས་བུ་
བར་པ་གཉིས་ལ་ཞུགས་པ་ན། མཐོང་ཐོབ་སྟེ་ཤེས་རབ་ལྷག་པ་ཉིད་ཀྱིས་རང་



སྐ བས་དང་པོ་རྣམ་མཁྱེན་བསྟན་པ་
གིས་མཐོང་བའི་ཤེས་རབ་ཀྱིས་ཕ་རོལ་ཏུ་ཕྱེ་བས་སོ། །འབྲས་བུ་ལ་གནས་པ་
བཅུ་བཞིའི་དང་པོ་རྒྱུན་ཞུགས་མིའི་རིགས་ནས་རིགས་སྐྱེ་ནི། འདོད་པའི་ཉོན་
མོངས་གསུམ་མམ་བཞི་སྤངས་པ་དེའི་གཉེན་པོ་ཟག་མེད་ཐོབ་ཅིང་སྐྱེ་བ་གསུམ་
མམ་གཉིས་སུ་མིར་སྐྱེས་པའོ། །གཉིས་པ་ལྷའི་རིགས་ནས་རིགས་སྐྱེ་
ནི། སྔར་བཞིན་ལས་འདོད་ལྷ་དྲུག་ཏུ་སྐྱེས་པའོ། །གསུམ་པ་ལན་གཅིག་ཕྱིར་
འོང་འབྲས་གནས་ནི། འཇིག་རྟེན་འདིར་ལན་ཅིག་འོངས་ནས་གཞན་དུ་འདའ་
བ་དེ་ཉིད་བར་ཆད་གཅིག་པ་ཡིན་པ་ནི། འདོད་པའི་ཉོན་མོངས་བདུན་ནམ་
བརྒྱད་སྤངས་པ་དེའི་གཉེན་པོ་ཐོབ་པ་སྐྱེ་བའི་ལྷག་མ་གཅིག་ལུས་པའོ། །བཞི་
པ་ཕྱིར་མི་འོངས་འབྲས་གནས་ནི། ནམ་ཡང་སྐྱེ་བའི་སྐྱེ་མཆེད་དུ་སྐྱེ་བ་གཉིས་
པ་སྒྲུབ་པར་མི་བྱེད་པར་ཁྱད་པར་དུ་འགྲོ་བའི་གང་དང་གང་དུ་སྐྱེས་པ་དེ་དང་
དེར་གཏན་མི་འོང་བ་སྟེ། དེའི་བར་དོར་འདའ་བ་ནི། ཁམས་གཉིས་ཀྱི་བར་གྱི་
ལྷའི་རིས་གང་རུང་དུ་སངས་རྒྱས་ནས་འདིར་བྱང་ཆུབ་པ་ལ་སོགས་སྟོན་
པའོ། །ལྔ་པ་སྐྱེ་ནས་འདའ་བ་ནི། བྱང་ཆུབ་ཀྱི་ཤིང་དྲུང་དུ་སྐྱིལ་ཀྲུང་བཅས་
པའི་འཕྲལ་དུ་སེམས་དང་པོ་སྐྱེད་པ་དེ་སྐྱེས་ནས་དེས་མྱ་ངན་ལས་འདའ་
བའོ། །དྲུག་པ་འདུ་བྱེད་པ་དང་བཅས་པས་འདའ་བ་ནི། སེམས་ཅན་གྱི་དོན་ལ་
མངོན་པར་བརྩོན་པས་ལམ་ལ་འཇུག་པ་ཅན་ནོ། །བདུན་པ་འདུ་བྱེད་པ་མིན་པར་
འདའ་བ་ནི། རིགས་ཀྱི་ཁྱད་པར་གྱིས་མྱུར་དུ་རྩོལ་བ་ཆུང་ངུས་བྱང་ཆུབ་
པའོ། །གོང་དུ་འཕོ་བ་ནི། གོང་དུ་འགྲོའི་གང་དུ་སྐྱེས་པ་དེར་འདའ་བ་མིན་པ་



མངོན་རྟོགས་རྒྱན་འགྲེལ་གཞུང་དོན་རབ་གསལ་
སྟེ། དེ་ལ་འོག་མིན་འགྲོ་དང་སྲིད་རྩེར་འགྲོ་བ་གཉིས་ལས། དང་པོ་ལའང་
གསུམ་སྟེ་འཕར་བ་ནི། བསམ་གཏན་གསུམ་ལས་ཉམས་པ་དེར་བསམ་གཏན་
དང་པོ་བསྒྲུབས་པས་ཚངས་རིས་སུ་སྐྱེས། དེར་བཞི་པ་བསྒོམས་པས་བར་
རྣམས་དོར་ནས་འོག་མིན་དུ་སྐྱེ་བ་ནི་བརྒྱད་པའོ། །ཕྱེད་དུ་འཕར་བ་ནི། ཚངས་
རིས་ནས་ཤི་འཕོས་ནས་གནས་གཙང་མར་སྐྱེས་ཏེ་བར་གྱི་གནས་གཅིག་ལས་
ཀྱང་རྒལ་ཏེ་འོག་མིན་དུ་སྐྱེ་བ་ནི་དགུ་པའོ། །གནས་ཐམས་ཅད་དུ་འཆི་འཕོ་བ་
ནི། གཟུགས་ཀྱི་གནས་གཞན་ཐམས་ཅད་བརྒྱུད་ནས་འོག་མིན་དུ་འཇུག་པ་.
དེ་བཅུ་པའོ། །བཅུ་གཅིག་པ་གོང་དུ་འཕོ་བ་གཉིས་པ་སྲིད་རྩེའི་མཐར་ཐུག་པར་
འགྲོ་བ་ནི། སྙོམས་པར་འཇུག་པ་གཞན་རྣམས་བསྒྲུབས་ཤིང་གནས་ཐམས་
ཅད་དུ་སྐྱེས་ནས་གནས་གཙང་མར་མ་ཞུགས་པར་གཟུགས་མེད་བཞིར་རིམ་
གྱིས་སྐྱེས་ནས་སྲིད་རྩེར་སོང་སྟེ་ཞིང་སྣ་ཚོགས་སུ་འཚང་རྒྱ་བའོ། །བཅུ་
གཉིས་པ་གཟུགས་ཀྱི་འདོད་ཆགས་བཅོམ་པ་ནི། འདི་ནས་ཤི་འཕོས་ནས་
གཟུགས་མེད་དུ་སྐྱེས་ནས་ཞིང་སྣ་ཚོགས་སུ་འཚང་རྒྱ་བའོ། །བཅུ་གསུམ་པ་
མཐོང་བའི་ཆོས་ལ་ཞི་བ་ཐོབ་པ་ནི། གང་ཞིག་གང་གིས་མཐོང་བ་དེས་ཞི་བ་
ཐོབ་བར་བྱེད་ཅིང་ཕྱིས་འདི་ཉིད་དུ་འཚང་རྒྱ་བར་བྱེད་དོ། །བཅུ་བཞི་པ་ལུས་
ཀྱིས་མངོན་སུམ་དུ་བྱེད་པ་ནི། འགོག་པའི་སྙོམས་འཇུག་ཐོབ་པས་མྱང་འདས་
དང་འདྲ་བའི་ཆོས་ལུས་ཀྱིས་མངོན་དུ་བྱེད་པའོ། །ཞུགས་པ་ལྔ་པ་དགྲ་བཅོམ་
འབྲས་ཞུགས་ནི། ཕྱིར་མི་འོང་དེ་ཉིད་སྲིད་རྩེའི་ཉོན་མོངས་པ་བརྒྱད་སྤངས་



སྐབས་དང་པོ་རྣམ་མཁྱེན་བསྟན་པ་
པའོ། །བསེ་རུ་ལྟ་བུ་རང་རྒྱལ་གྱི་བྱང་སེམས་ནི། སངས་རྒྱས་མེད་ཅིང་ཉན་
ཐོས་མེད་པར་བདག་ཉིད་སངས་རྒྱས་ནས་སྒྲ་མེད་པར་ཆོས་སྟོན་ཅིང་བདག་
གཞན་ལ་ཐོས་པ་མེད་པར་སངས་རྒྱས་ཀྱི་ཆོས་སྣང་བར་བྱེད་པའོ། །དང་ནི་
རིམ་པ་བཞིན་དུ་སྦྱར་བའོ། །དེ་ལྟར་ཉི་ཤུ་པོ་ཐམས་ཅད་ཀྱང་སྤྱིར་བཏང་ལ་ཕྱིར་
མི་ལྡོག་པའི་བྱང་སེམས་ཡིན་པར་ཤེས་པར་བྱའོ། །དེ་སྐད་དུ།
དབང་པོ་རྟུལ་དང་རྣོན་པོ་དག །
དད་དང་མཐོང་ཐོབ་རིགས་ནས་རིགས། །
བར་ཆད་གཅིག་པར་སྐྱེ་ནས་དང་། །
བྱེད་དང་བྱེད་མིན་འོག་མི་འགྲོ། །
འཕར་གསུམ་སྲིད་རྩེའི་མཐར་ཐུག་འགྲོ། །
གཟུགས་ཀྱི་ཆགས་བཅོམ་མཐོང་བ་ཡི། །
ཆོས་ལ་ཞི་ལུས་མངོན་སུམ་བྱེད། །
བསེ་རུ་དང་ནི་ཉི་ཤུའོ། །
ཞེས་གསུངས་སོ། །
གསུམ་པ་གདམས་ངག་བསྒོམས་པའི་འབྲས་བུ་ངེས་འབྱེད་ཡན་ལག་
ལ་གཉིས། ངོ་བོ་མདོར་བསྟན་དང་། ཁྱད་པར་དུ་བྱེད་ཆོས་རྒྱས་པར་བཤད་
པའོ། །
དང་པོ་ནི། ལས་དང་པོ་པས་དེ་ལྟ་བུའི་གདམས་ངག་ཐོབ་ཅིང་དེའི་



64
མངོན་རྟོགས་རྒྱན་འགྲེལ་གཞུང་དོན་རབ་གསལ་
དམིགས་པ་དྲུག་དང་ཡིད་ལ་བྱེད་པ་བཅུ་གཅིག་དང་། སེམས་གནས་པའི་
ཐབས་དགུ་བསྒོམས་པ་ལ་ངེས་འབྱེད་ཡན་ལག་བྱུང་བས་ངེས་པར་འབྱེད་པ་ནི་
མཐའ་གཅིག་ཏུ་ངེས་པ་སྟེ་མཐོང་ལམ། དེའི་ཡན་ལག་ནི། རྒྱུ་སྟེ་ཆུང་དུ་
འབྲིང་ཆེན་པོ་ཆེན་པོའི་ཆེན་པོ་སྟེ་བཞི་ཡོད་པ་རྣམས་འཆད་དོ་ཞེས་མཚམས་
སྦྱར་ནས་གཞུང་དོན་ནི། མི་རྟག་པ་ལ་སོགས་པའི་ཆོས་ཀྱིས་ཁྱད་པར་དུ་བྱས་
པའི་བདེན་བཞི་སྒྱུ་མ་ལྟ་བུ་དམིགས་པ་དང་། ཆོས་སུ་གཏོགས་པའི་གཉེན་པོའི་
ཕྱོགས་སུ་གྱུར་པ་ཉིད་ཀྱིས་ནི། མངོན་པར་ཞེན་པ་མེད་པ་ལ་སོགས་པའི་རྣམ་
པ་དང་། ཐེག་པ་གསུམ་ཆར་གྱི་རྟོགས་པའི་རྒྱུ་ཉིད་དང་། ཐབས་མཁས་དང་
དགེ་བའི་བཤེས་གཉེན་གཉིས་ཀྱིས་ཡོངས་སུ་འཛིན་པ་དང་བཅས་པས། བྱང་
ཆུབ་སེམས་དཔའ་སྐྱོབ་པ་སངས་རྒྱས་སུ་ཆས་པ་ཡི་དྲོད་སོགས་བཞིའི་བདག་
ཉིད་ཀྱིས་སྦྱོར་ལམ་ཁྱད་པར་དུ་འཕགས་ཤིང་། གཞན་ཡང་གྲངས་ཇི་ལྟ་བ་
བཞིན་དུ་གཟུང་བའི་རྣམ་པར་རྟོག་པ་གཉིས་དང་། འཛིན་པའི་རྣམ་པར་རྟོག་པ་
གཉིས་ཏེ། དེ་ལྟར་འོག་ནས་འཆད་པའི་རྩེ་མོའི་མངོན་པར་རྟོགས་པས་བསྡུས་
པ་མཐོང་སྒོམ་ལམ་གྱིས་སྤང་བར་བྱ་བའི་རྣམ་པར་རྟོག་པ་བཞི་པོ་རྣམས་དང་
མཚུངས་པར་ལྡན་ལ། ཇི་སྐད་བཤད་པའི་ལྡན་པ་ལ་བརྟེན་པ་དེ་དག་བཅུ་
གཉིས་ཏེ། གང་ཞེ་ན་དྲོད་ཆུང་ངུ་དང་འབྲིང་དང་ཆེན་པོ་དེ་བཞིན་རྩེ་མོ་བཟོད་པ་
ཆོས་མཆོག་རྣམས་ལའོ། །འདིས་ཀྱང་ཉན་ཐོས་དང་བསེ་རུ་ལྟ་བུ་རང་རྒྱལ་
དང་བཅས་པའི་སྒྲས་བསྡུས་པ་ཚོགས་སྤྱོད་ཀྱི་རང་རྒྱལ་སྦྱོར་ལམ་དག་ལས་



སྐབས་དང་པོ་རྣམ་མཁྱེན་བསྟན་པ་
ཁྱད་པར་དུ་འཕགས་པ་ཡིན་ཏེ།
དམིགས་པ་དང་ནི་རྣམ་པ་དང་། །
རྒྱུ་དང་ཡོངས་སུ་འཛིན་པ་ཡིས། །
བྱང་ཆུབ་སེམས་དཔའ་སྐྱོབ་པ་ཡི། །
དྲོད་སོགས་བདག་ཉིད་ཇི་བཞིན་དུ། །
རྣམ་རྟོག་བཞི་པོ་ལྡན་བརྟེན་པ། །
ཆུང་དང་འབྲིང་དང་ཆེན་པོ་རྣམས། །
ཉན་ཐོས་བསེ་རུ་ལྟ་བུ་དང་། །
བཅས་པ་དག་ལས་ཁྱད་པར་འཕགས། །
ཞེས་སོ། །
གཉིས་པ་ཁྱད་པར་དུ་བྱེད་ཆོས་རྒྱས་པར་བཤད་པ་ལ་གསུམ།
དམིགས་རྣམ་རྒྱུ་གསུམ། མཚུངས་ལྡན་རྟོག་པ། ཡོངས་འཛིན་དགེ་བཤེས་
དང་ཐབས་མཁས་ཀྱི་ཁྱད་པར་བཤད་པའོ། །དང་པོ་ལ་བཞི་སྟེ། དྲོད་དང་རྩེ་
མོ་བཟོད་པ་ཆོས་མཆོག་གོ། །
དང་པོ་ནི། དྲོད་ཆུང་ངུའི་དམིགས་པ་ནི། མི་རྟག་པ་དང་སྡུག་བསྔལ་
ལ་སོགས་པའི་རྣམ་པ་བཅུ་དྲུག་སྡུག་བསྔལ་ལ་སོགས་པའི་བདེན་པ་བཞི་ལ་
བརྟེན་པ་ཅན་གྱི་དངོས་པོའོ། །དྲོད་ཆུང་ངུ་དེའི་རྣམ་པ་ནི། ཆོས་ཉིད་ཀྱི་སྒོ་ནས་
བདེན་བཞི་དང་། དེའི་ཆོས་མི་རྟག་ལ་སོགས་སུ་མངོན་པར་ཞེན་པ་དང་།



66
མངོན་རྟོགས་རྒྱན་འགྲེལ་གཞུང་དོན་རབ་གསལ་
ལྷག་པར་དམིགས་པ་སོགས་འགོག་པ་སྟེ་མེད་པའི་རྣམ་པས་སོ། །འདིར་
ཡོངས་སུ་ཤེས་པར་བྱ་བའི་གཞི་ནི་དམིགས་པ་དང་། དེའི་སྟེང་དུ་ཡོངས་སུ་
ཤེས་པར་བྱ་རྒྱུའི་དོན་གཅིག་ལ་རྣམ་པར་འདོད་དོ། །རྒྱུ་ནི། ཐེག་ཆེན་གྱི་སྦྱོར་
ལམ་དྲོད་ཆུང་ངུ་འདི་ཉན་ཐོས་སོགས་ཐེག་པ་གསུམ་ཆར་གྱི་མྱང་འདས་ཀྱི་
རྟོགས་པ་ཐོབ་པའི་རྒྱུ་ཡིན་ཏེ། རྒྱུ་ནི་ལྷག་མ་བཅུ་གཉིས་ལ་ཡང་དེ་སྐད་ཡིན་
ནོ། །
དམིགས་པ་མི་རྟག་ལ་སོགས་པ། །
བདེན་པའི་རྟེན་ཅན་དེ་ཡི་ནི། །
རྣམ་པ་མངོན་ཞེན་ལ་སོགས་འགོག །
ཐེག་པ་གསུམ་ཅར་འཐོབ་པའི་རྒྱུ། །
ཞེས་སོ། ། །
འབྲིང་གི་དམིགས་པ་ནི། དོན་དམ་པར་འདུ་བ་སྟེ་སྒྲུབ་པ། འགོད་པ་
སྟེ་དགག་པ་དང་བྲལ་བའི་ཁྱད་པར་ཅན་གྱི་གཟུགས་ལ་སོགས་པའོ། །རྣམ་པ་
ནི་ཆོས་ཉིད་ཀྱི་སྒོ་ནས། གནས་ནི་འདིས་གནས་ཤིང་ཐ་སྙད་བྱེད་པ་སྟེ་མིང་།
བྲལ་བ་ནི་དེ་མེད་པ་སྟེ་རྒྱུན་མི་འདྲ་བ། གནས་པ་ནི་རྒྱུན་འདྲ་བ་དེ་དག་དོན་དམ་
པར་མེད་པས་སོ། །འདིའི་བྲལ་བ་དང་འོག་གི་མེད་གཉིས་དོན་གཉིས་གཉིས་
ལ་སྙེགས་སོ། །དེ་སྐད་དུ། །
གཟུགས་སོགས་འདུ་འགོད་གནས་བྲལ་དང་། །



སྐབས་དང་པོ་རྣམམཁྱེན་བསྟན་པ་
གནས་དང་
ཞེས་སོ། །
ཆེན་པོའི་དམིགས་པ་ནི། གཟུགས་སོགས་ཀྱི་མིང་ངམ་ཐ་སྙད་དུ་
བཏགས་པ་ཙམ་གྱི་ཁྱད་པར་ཅན་གྱི་བདེན་བཞིའོ། །རྣམ་པ་ནི། ཆོས་ཉིད་ཀྱི་སྒོ་
ནས་དགེ་སོགས་སུ་བརྗོད་དུ་མེད་པའོ། །དེ་ལྟར་ཡང་།
བཏགས་དང་བརྗོད་དུ་མེད། །
ཅེས་སོ། །
གཉིས་པ་རྩེ་མོ་ཆུང་ངུའི་དམིགས་པ་ནི། རང་བཞིན་གྱིས་སྟོང་པས་
གཟུགས་ལ་སོགས་པ་དེ་དག་ནི། གཟུགས་ལ་སོགས་པ་དེའི་ངོ་བོར་གྱུར་པའི་
རང་བཞིན་མེད་པ་སྟེ་བྲལ་བའི་ཕྱིར། གཟུགས་སོགས་དེ་ལ་མི་གནས་པ་སྟེ།
དངོས་པོར་དམིགས་པའི་ཚུལ་གྱིས་གནས་བྱ་དང་བྲལ་བའི་ཁྱད་པར་ཅན་གྱི་
གཟུགས་སོགས་སོ། །རྣམ་པ་ནི། ཆོས་ཉིད་ཀྱི་སྒོ་ནས་དོན་དམ་པར་གཟུགས་
ལ་སོགས་པའི་ཆོས་ཐམས་ཅད་དང་། ཆོས་ཉིད་སྟོང་པ་ཉིད་དེ་དག་གཅིག་གི་
རང་བཞིན་གཅིག་སྟེ། གཟུགས་སོགས་སྟོང་ཉིད་དུ་ངོ་བོ་གཅིག །སྟོང་ཉིད་
གཟུགས་སོགས་སུ་ངོ་བོ་གཅིག་པའི་ཕྱིར། གཟུགས་སོགས་དེ་ལ་མི་རྟག་པ་
དང་སོགས་པ་རྟག་པ་ལ་སོགས་པར་མི་གནས་ཏེ། མངོན་ཞེན་མེད་པའམ་ཞེན་
བྱ་དང་བྲལ་བའི་མཚན་ཉིད་དོ། །དེ་སྐད་དུ།
གཟུགས་སོགས་མི་གནས་དེ་དག་ནི། །



མངོན་རྟོགས་རྒྱན་འགྲེལ་གཞུང་དོན་རབ་གསལ་
དེ་ཡི་ངོ་བོ་རང་བཞིན་མེད། །
དེ་དག་གཅིག་གི་རང་བཞིན་གཅིག །
དེ་མི་རྟག་སོགས་པར་མི་གནས། །
ཞེས་གསུངས།
འབྲིང་གི་དམིགས་པ་ནི། མི་རྟག་པ་ལ་སོགས་པ་དང་། རྣམ་མཁྱེན་
གྱི་སྟོང་ཉིད་དེ་རྣམས་མི་རྟག་པ་ནི། མི་རྟག་པ་དེ་ཡི་ངོ་བོས་སྟོང་། སྟོང་ཉིད་
ནི། དེའི་ངོ་བོས་སྟོང་པའི་ཕྱིར། དེ་དག་མི་རྟག་སོགས་དང་སྟོང་ཉིད་གཅིག་
གི་རང་བཞིན་གཅིག་སྟེ། མི་རྟག་པ་སྟོང་ཉིད་དུ་ངོ་བོ་གཅིག །སྟོང་ཉིད་མི་
རྟག་པ་སོགས་སུ་ངོ་བོ་གཅིག་པས། མི་རྟག་པ་ལ་སོགས་པའི་མཚན་མ་མེད་
པའི་ཁྱད་པར་ཅན་གྱི་གཟུགས་སོགས་སོ། །རྣམ་པ་ནི། ཆོས་ཉིད་ཀྱི་སྒོ་ནས་ངོ་
བོ་ཉིད་བཀག་པས་ཆོས་རྣམས་ནི། གཟུགས་ལ་སོགས་པར་མི་འཛིན་པ་
སྟེ། དོན་དམ་པར་མ་གྲུབ་པས་བདག་གིར་མི་འཛིན་པ་བློ་རྣམ་དང་། བདག་
གིར་གཟུང་བྱ་དང་བྲལ་བའི་ཆོས་ཉིད་དོན་རྣམ་ཏེ།
དེ་རྣམས་དེ་ཡི་ངོ་བོས་སྟོང༌། །
དེ་དག་གཅིག་གི་རང་བཞིན་གཅིག །
ཆོས་རྣམས་མི་འཛིན་གང་ཡིན་དང་། །
ཞེས་སོ། །
ཆེན་པོའི་དམིགས་པ་ནི། གཟུགས་ལ་སོགས་པ་དེ་དག་ངོ་བོ་ཉིད་མེད་



སྐབས་དང་པོ་རྣམམཁྱེན་བསྟན་པ་
པའི་ཕྱིར། དོན་དམ་པར་སྔོ་སོགས་ཀྱི་མཚན་མ་མི་མཐོང་བའི་ཁྱད་པར་ཅན་གྱི་
གཟུགས་སོགས་སོ། །རྣམ་པ་ནི། ཆོས་རབ་ཏུ་རྣམ་པར་འབྱེད་པ་རྩེ་མོ་
སྟེ། ཤེས་རབ་ཀྱིས་དངོས་པོ་ཐམས་ཅད་སྟོང་ཉིད་ཡིན་པའི་ཕྱིར། གཟུགས་
སོགས་སུ་མེད་ཅིང་དམིགས་སུ་མེད་པར་ཡོངས་སུ་རྟོག་པ་སྟེ། ངེས་པར་
བརྟག་པའི་ཕྱིར། ཡུམ་གྱི་རང་བཞིན་མེད་པ་ཉིད་ཆོས་ཉིད་ཀྱི་སྒོ་ནས་རྣམ་པ་
हो
དེ་དག་མཚན་མར་མི་མཐོང་ཕྱིར། །
ཤེས་རབ་ཀྱིས་ནི་ཡོངས་རྟོག་པ། །
ཐམས་ཅད་དམིགས་སུ་མེད་པར་རོ། །ཞེས་གསུངས།
གསུམ་པ་བཟོད་པ་ཆུང་ངུའི་དམིགས་པ་ནི། སྟོང་པ་ཉིད་ཀྱི་གཟུགས་སོགས་
སྤྱི་དང་ཁྱད་པར་གྱི་ངོ་བོ་ཉིད་མེད་པ་ཉིད་དམིགས་པའོ། །རྣམ་པ་ནི། བདེན་
གཉིས་ཀྱི་ངོ་བོའི་སྒོ་ནས་སྤྱི་དང་ཁྱད་པར་གྱི་དངོས་པོ་དེ་མེད་པ་ཉིད་གཟུགས་
སོགས་ཀྱི་ངོ་བོ་ཉིད་དེ།
གཟུགས་སོགས་ངོ་བོ་ཉིད་མེད་ཉིད། །
དེ་མེད་པ་ཉིད་ངོ་བོ་ཉིད། །ཅེས་སོ། །
འབྲིང་གི་དམིགས་པ་ནི། གཟུགས་སོགས་དེ་དག་ལ་དོན་དམ་པར་སྐྱེ་བ་འཁོར་
བ་མེད། ངེས་འབྱུང་སྟེ་འགག་པ་མྱང་འདས་མེད་པའི་གཟུགས་སོགས་སོ། །
རྣམ་པ་ནི། ཆོས་ཀྱི་ངོ་བོ་ཉིད་ཤེས་པས་སྒོ་གསུམ་མཚན་གཞི་དང་བཅས་པ་



70
མངོན་རྟོགས་རྒྱན་འགྲེལ་གཞུང་དོན་རབ་གསལ་
རྣམ་པར་དག་པའི་རྒྱུར་གྱུར་པའི་ཕྱིར་རྒྱུའི་སྒོ་ནས་ཏེ།
དེ་དག་སྐྱེ་མེད་ངེས་འབྱུང་མེད། །
དག་དང་
ཞེས་སོ། །
ཆེན་པོའི་དམིགས་པ་ནི། གཟུགས་སོགས་དེ་དག་ལ་རང་སྤྱིའི་མཚན་
ཉིད་མེད་པའི་ཕྱིར། ཆོས་ཐམས་ཅད་རྟག་མི་རྟག་ལ་སོགས་ཀྱི་མཚན་མ་མེད་
པའི་གཟུགས་སོགས་སོ། །རྣམ་པ་ནི། ཆོས་ཉིད་ཀྱི་སྒོ་ནས་རང་བཞིན་གྱིས་
གཟུགས་སོགས་དེའི་མཚན་མར་མི་བརྟེན་པ་སྟེ། རྟེན་མེད་པའམ་མངོན་ཞེན་
མེད་པའི་ཕྱིར་མོས་མིན་ཏེ། མོས་པ་ཡིད་ལ་བྱེད་པས་མཚན་མར་མ་ཞེན་ཅིང་
འདུ་ཤེས་མེད་པ་སྟེ་དེ་ཁོ་ན་ཉིད་ཡིད་ལ་བྱེད་པས་ཡོངས་སུ་ཤེས་པ་མེད་པ་སྟེ།
ཇི་སྐད་དུ།
དེ་དག་མཚན་མ་མེད། །
དེ་ཡི་མཚན་མར་མི་རྟེན་པས། །
མོས་མིན་འདུ་ཤེས་མེད་པ་ཡིན། །
ཅེས་གསུངས།
བཞི་པ་ཆོས་མཆོག་ཆུང་ངུའི་དམིགས་པ་ནི། དེ་ཁོ་ནར་ཏིང་ངེ་འཛིན་
གྱི་ངོ་བོར་གྱུར་པའི་གཟུགས་སོགས་སོ། །རྣམ་པ་ནི། ཏིང་ངེ་འཛིན་དེའི་བྱེད་
པ་འཚང་རྒྱ་བའམ། ཏིང་ངེ་འཛིན་ཐམས་ཅད་ཀྱི་སྤྱོད་ཡུལ་ལ་སྤྱོད་པ་ལ་



སྐབས་དང་པོ་རྣམ་མཁྱེན་བསྟན་པ་
སོགས་པའི་བྱ་བས་འཇུག་གོ་ཞེས་འབྲས་བུའི་སྒོ་ནས་ཏེ།
ཏིང་འཛིན་དེ་ཡི་བྱེད་པ་ཉིད། །
ཅེས་སོ། །
འབྲིང་གི་དམིགས་པ་ནི། ཏིང་ངེ་འཛིན་དང་ལྡན་པ་ལ་སངས་རྒྱས་
ཀྱིས་ལུང་སྟོན་ནོ་ཞེས་ལུང་སྟོན་པའི་རྒྱུ་ཁྱད་པར་ཅན་གྱི་གཟུགས་སོགས་སོ། །
རྣམ་པ་ནི། ཆོས་ཉིད་ཀྱི་སྒོ་ནས་བྱང་སེམས་ཀྱི་ཏིང་ངེ་འཛིན་གྱི་རང་གི་ངོ་བོ་
རྟོགས་པ་ལ་སྦྱོར་དངོས་རྗེས་གསུམ་དུ་གྱུར་པའི་བདག་ཉིད་མཉམ་པར་འཇོག་
གོ། །གཞག་གོ། །གཞག་པར་གྱུར་ཏོ། །ཞེས་པའི་རློམ་པ་ཟད་པ་སྟེ།
ལུང་སྟོན་པ་དང་རློམ་པ་ཟད། །
ཅེས་སོ། །
ཆེན་པོའི་དམིགས་པ་ནི། ཆོས་ཉིད་ཀྱིས་བྱང་སེམས་དང་ཏིང་ངེ་འཛིན་
དང་ཡུལ་གསུམ་པོ་ཕན་ཚུན་གཅིག་གཅིག་ཏུ་ངོ་བོ་གཅིག་པའི་ཕྱིར། སོ་སོར་
བསྟན་མི་ནུས་པའི་ཁྱད་པར་ཅན་གྱི་གཟུགས་སོགས་སོ། །རྣམ་པ་ནི། ཆོས་
ཉིད་ཀྱི་སྒོ་ནས་ཏིང་ངེ་འཛིན་ལ་སོགས་པའི་ཆོས་ཐམས་ཅད་དོན་དམ་པར་མེད་
པས། ཏིང་ངེ་འཛིན་དུ་རྣམ་པ་ཡོད་མེད་ཀྱི་སེམས་ཀྱིས་རྣམ་པར་མི་རྟོག་པ་ནི་
ཐབས་དམ་པའོ་ཞེས་པས་སོ། །དེ་ལྟར་ཞེས་བྱ་བ་ནི་རིམ་པ་བཞིན་སྦྱར་བའོ། །
ངེས་འབྱེད་ཆ་མཐུན་བཞི་ནི། དང་པོར་སྐྱེ་བ་ཆུང་ངུ་དང་། བར་དུ་སྐྱེ་བ་འབྲིང་
དང༌། མཐར་སྐྱེ་བ་ཆེན་པོ་ཡིན་ཏེ།



མངོན་རྟོགས་རྒྱན་འགྲེལ་གཞུང་དོན་རབ་གསལ་
གསུམ་པོ་ཕན་ཚུན་ངོ་བོ་གཅིག །
ཏིང་འཛིན་རྣམ་པར་མི་རྟོག་པ། །
དེ་ལྟར་ངེས་འབྱེད་ཆ་མཐུན་ནི། །
ཆུང་དང་འབྲིང་དང་ཆེན་པོ་ཡིན། །
ཞེས་གསུངས་སོ། །
གཉིས་པ་མཚུངས་ལྡན་རྟོག་པ་བཤད་པ་ལ། སྤྱིར་རྟོག་པ་ནི། རྟོག་
གེ་བས་སྒྲ་དོན་འགྲེར་རུང་བའི་ཤེས་པ་ཞིག་ལ་འདོད་ཅིང་། འདིར་ནི་ཡུལ་ཇི་
ལྟ་བ་བཞིན་མ་ཡིན་པར་མངོན་པར་ཞེན་པ་ཞིག་ལ་ཟེར། དེ་ནམ་ཕྱིན་ཅི་ལོག་ཏུ་
སྣང་བ་དེའི་ཚེ་རྣམ་པར་རྟོག་པའི་མིང་བཏགས། དེ་ཉིད་དོན་ལ་མེད་པ་སྣང་
བའི་ཕྱིར་ཡང་དག་པ་མ་ཡིན་པ་དང་། རྣམ་པ་ཐམས་ཅད་དུ་དོན་ལ་མེད་པ་སྒྲོ་
བཏགས་ནས་འཛིན་པས་ཀུན་ཏུ་རྟོག་པ་སྟེ། དེའི་ཕྱིར་ཡང་དག་པ་མ་ཡིན་པའི་
ཀུན་ཏུ་རྟོག་པ་དང་། གཟུང་འཛིན་གཉིས་སུ་སྣང་བས་གཉིས་སྣང་གི་རྟོག་པ་
ཞེས་ཀྱང་བྱའོ། །འདི་ལ་མདོར་བསྟན་དང་། རྒྱས་བཤད་གཉིས། དང་པོ་ལ་
གཟུང་རྟོག་དང་། འཛིན་རྟོག་མདོར་བསྟན་གཉིས། །
དང་པོ་ལ་གཟུང་བར་རྟོག་པ་ནི་རྣམ་པ་གཉིས་ཏེ། སྲིད་པར་བརྒྱུད་པའི་
བྱ་བ་བྱེད་པའི་གཞི་ཉོན་མོངས་པ་ལ་དམིགས་པའི་རྟོག་པ་དང་། ཉོན་མོངས་
དེའི་གཉེན་པོ་ལམ་ལ་དམིགས་པའི་རྟོག་པ་སྟེ། གཉིས་པོ་དེ་ནི་རྨོངས་པ་མ་
རིག་པ་ལ་སོགས་པའི་ཡུལ་དགུ་དང་རྣམ་བྱང་ཕུང་པོ་ལ་སོགས་པའི་ཡུལ་



སྐབས་དང་པོ་རྣམམཁྱེན་བསྟན་པ་ _ 7
དགུའི་བྱེ་བྲག་གིས་སོ་སོར་ཏེ་རེ་རེ་ལ་རྣམ་པ་དགུ་དགུའོ། །དེ་སྐད་དུ།།
གཞི་དང་དེ་ཡི་གཉེན་པོ་ཡིས། །
གཟུང་བར་རྟོག་པ་རྣམ་པ་གཉིས། །
རྨོངས་དང་ཕུང་སོགས་བྱེ་བྲག་གིས། །
དེ་ནི་སོ་སོར་རྣམ་པ་དགུ། །
ཞེས་སོ། །
གཉིས་པ་འཛིན་རྟོག་མདོར་བསྟན་ལ། འཛིན་པའི་རྣམ་རྟོག་ནི། གང་
ཟག་རྫས་སུ་ཡོད་པ་ལ་རྟེན་པ་ཅན་དང་། སྐྱེས་བུ་བཏགས་པར་ཡོད་པ་ལ་རྟེན་
པ་ཅན་གྱི་རྣམ་རྟོག་རྣམ་པ་གཉིས་སུ་འདོད་དོ། །གཉིས་པོ་དེ་ཡང་ཡུལ་བདག་
རང་དབང་ཅན་གྱི་ངོ་བོ་ལ་སོགས་པ་དང་། ཕུང་པོ་ལ་སོགས་པའི་རྟེན་དགུ་
དགུ་ལས་རྟེན་ཅན་འཛིན་རྟོག་དགུ་དགུ་སྟེ། དཔེར་ན་གཟུང་རྟོག་ཡུལ་གྱིས་ཕྱེ་
བ་དེ་བཞིན་ཏེ། འདིར་རྟེན་ཅན་ཞེས་པ་ཐམས་ཅད་ཡུལ་ཅན་ལ་གོ་བར་བྱའོ། །
དེ་ལྟར་ཡང་།
རྫས་དང་བཏགས་པའི་རྟེན་ཅན་གྱིས། །
འཛིན་པའང་རྣམ་པ་གཉིས་སུ་འདོད། །
རང་དབང་བདག་སོགས་ངོ་བོ་དང་། །
ཕུང་སོགས་རྟེན་ལས་དེ་བཞིན་ནོ། །
ཞེས་གསུངས།



74
མངོན་རྟོགས་རྒྱན་འགྲེལ་གཞུང་དོན་རབ་གསལ་
གཉིས་པ་རྒྱས་བཤད་ལ། གཟུང་རྟོག་རྒྱས་བཤད་དང་། འཛིན་རྟོག་
རྒྱས་བཤད་གཉིས། དང་པོ་ལ་ཀུན་ཉོན་གཟུང་རྟོག་རྒྱས་བཤད་དང་། རྣམ་
བྱང་གཟུང་རྟོག་རྒྱས་བཤད་གཉིས་ལས།
དང་པོ་ཀུན་ཉོན་གཟུང་རྟོག་ནི། ལོངས་སྤྱད་བྱའི་གཟུང་བར་བདེན་པར་
རྣམ་པར་རྟོག་པ་ཡུལ་གྱི་དབྱེ་བས་དགུ་ཡོད་དེ། སྡུག་ཀུན་སྤྱི་དང་བྱེ་བྲག་ལ་
དམིགས་པའོ། །སྤྱི་ལ་དམིགས་པ་གཉིས་སུ་དབྱེ་སྟེ། ཉོན་མོངས་ཀྱི་སྤྱི་ཉོན་
མོངས་ཅན་གྱི་མ་རིག་པ་སྟེ། ལས་རྒྱུ་འབྲས་དང་དེ་ཁོ་ན་ཉིད་ལ་རྨོངས་པ་
དང་། སྡུག་བསྔལ་གྱི་སྤྱི་མ་རིག་པའི་ལས་ཀྱིས་བསྐྱེད་པའི་ཟག་བཅས་ཀྱི་
གཟུགས་ལ་སོགས་པའི་ཕུང་པོ་ལ་ལོངས་སྤྱད་བྱར་བདེན་པར་ཞེན་པའོ། །ཉོན་
མོངས་ཀྱི་བྱེ་བྲག་ལ་དམིགས་པ་བཞི་ཡོད་དེ། མིང་དང་གཟུགས་སོགས་ལ་
མངོན་པར་ཞེན་པ་འབྲས་བུ་ཕྱིན་ཅི་ལོག་ལ་སྲེད་པ་དམིགས་པར་བྱས་པ་
དང་། རྟག་ཆད་ཀྱི་མཐའ་གཉིས་ལ་ཆགས་པ་ཤེས་བྱ་ཕྱིན་ཅི་ལོག་ལ་སྲེད་པ་
དང་། ཀུན་ཉོན་དང་རྣམ་བྱང་འདོར་བྱ་དང་བླང་བྱར་མི་ཤེས་པ་མ་དད་པ་ལ་
དམིགས་པ་དང་། འཕགས་པའི་ལམ་ལ་མངོན་པར་སྤྲོ་བའི་ཚུལ་གྱིས་མི་
གནས་པ་ལེ་ལོ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའོ། །སྡུག་
བསྔལ་གྱི་བྱེ་བྲག་ལ་དམིགས་པ་གསུམ་ཡོད་དེ། ཟག་བཅས་ཀྱི་ཚོར་བའི་
དམིགས་པ་རྣམ་སྨིན་སིམ་གདུང་བར་མ་གསུམ་དང་། ཚོར་བའི་རྟེན་བདག་གི་
ཆ་ལ་ཆགས་པ་དང་། གཞན་གྱི་ཆ་ལ་སྡང་བ་དང་། ཚོར་བ་སྡུག་བསྔལ་



སྐབས་དང་པོ་རྣམམཁྱེན་བསྟན་པ་
གྱི་རང་བཞིན་ཤེས་པ་ན། དེས་ཡིད་འབྱུང་ནས་རྣམ་པར་དག་པ་བསྐྱེད་པ་ལ་
སོགས་པ་ལ་དམིགས་ནས་ལོངས་སྤྱད་བྱར་བདེན་པར་མངོན་པར་ཞེན་པ་
སྟེ། ཡུལ་དེ་ལ་རྟོག་པའི་ཚུལ་ཡང་འདི་དག་ནི། ཀུན་ཉོན་གྱི་གཟུང་བ་ཡིན་
པས་འདོར་བྱའོ་སྙམ་དུ་ཞེན་པའོ། །
གཉིས་པ་རྣམ་བྱང་གཟུང་རྟོག་རྒྱས་བཤད་ནི། ཡུལ་གྱི་དབང་གིས་
རྣམ་བྱང་གི་གཟུང་བ་སེམས་ཙམ་དུ་རྣམ་པར་རྟོག་པ་དགུ་ཡོད་དེ། རྣམ་བྱང་དུ་
མ་སྤུངས་པས་ཕུང་པོ་དང་། བདག་རྐྱེན་སྐྱེ་མཆེད་ཀྱིས་བསྡུས་པ་སྐྱེ་བའི་སྒོ་
དང་། ཉེར་ལེན་ཁམས་ཀྱིས་བསྡུས་པ་རིགས་དང་། རྣམ་བྱང་གི་སྐྱེ་བ་རྟེན་
འབྲེལ་ལུགས་ཟློག་སྟེ་ཤེས་བྱ་ཇི་སྙེད་པས་བསྡུས་པ་བཞི། ཇི་ལྟ་བ་སྟོང་པ་ཉིད་
ལ་དམིགས་ནས་སྔར་ལྟར་ཞེན་པ་གཅིག་སྟེ། རྣམ་བྱང་གི་ཤེས་བྱ་ལ་དམིགས་
པ་ལྔ་དང་། སྤྱོད་པ་ཕ་རོལ་ཏུ་ཕྱིན་པའི་དོན་ལ་དམིགས་ནས་ཞེན་པ་གཅིག་
དང༌། རྣམ་བྱང་གི་ངོ་བོ་མཐོང་ལམ་དང་། བསམ་གཏན་དང་གཟུགས་མེད་
ཀྱི་ངོ་བོ་སྒོམ་ལམ་དང་། བསླབ་པ་ཡོངས་སུ་རྫོགས་པས་མི་སློབ་པའི་ལམ་ལ་
དམིགས་ནས་ལོངས་སྤྱད་བྱར་བདེན་པར་མངོན་པར་ཞེན་པ་སྟེ། ངོ་བོ་ལ་
དམིགས་པ་གསུམ་ཡོད་པའི་ཕྱིར། ཞེན་ཚུལ་འདི་ནི་རྣམ་བྱང་གི་གཟུང་བ་ཡིན་
པས་བླང་བྱའོ་སྙམ་དུ་ཞེན་པའོ། །
གཉིས་པ་འཛིན་རྟོག་རྒྱས་བཤད་ལ་གཉིས། རྫས་འཛིན་རྟོག་པ་
དང༌། བཏགས་འཛིན་རྟོག་པ་རྒྱས་བཤད་དོ། །



76_
-
མངོན་རྟོགས་རྒྱན་འགྲེལ་གཞུང་དོན་རབ་གསལ་
----
དང་པོ་ལ་གང་ཟག་རྫས་སུ་ཡོད་པའི་རྟེན་ཅན་གྱི་འཛིན་པ་ལ་ལོངས་
སྤྱོད་བྱེད་དུ་བདེན་པར་ཞེན་པའི་འཛིན་པར་རྣམ་པར་རྟོག་པ་དགུ་ཡོད་དེ།
དམིགས་པ་རྫས་འཛིན་དེའི་ཞེན་ཚུལ་གཅིག་དང་། ཞེན་ཡུལ་གྱི་སྒོ་ནས་ཕྱེ་བ་
བརྒྱད་ཡོད་པའི་ཕྱིར། དང་པོ་ནི། བདག་སྟེ་ཡུལ་གྱི་འཛིན་པ་པོ་གཞན་ལ་མ་
ལྟོས་པའི་རང་དབང་ཅན་དུ་འཛིན་པ་ལ་དམིགས་ནས་ལོངས་སྤྱོད་བྱེད་དུ་བདེན་
པར་ཞེན་པའོ། །གཉིས་པར་དམིགས་པ་རྫས་འཛིན་སྤྱིའི་དབང་དུ་བྱས་པ་
གསུམ་དང་། བྱེ་བྲག་གི་དབང་དུ་བྱས་པ་ལྔ་སྟེ། བདག་ཟླ་མེད་པའི་གཅིག་པུ་
དང་། བདག་རྣམ་ཤེས་ཀྱི་རྒྱུར་གྱུར་པས་རྒྱུ་དང་། བདག་ལྟ་བ་པོ་དང་ཤེས་པ་
པོ་ལ་སོགས་པའི་བདག་ཏུ་འཛིན་པ་ལ་དམིགས་ནས་ལོངས་སྤྱོད་པ་པོར་བདེན་
པར་ཞེན་པ་སྟེ། རིམ་པ་བཞིན་དུ་ཕུང་པོ་དང་། སྐྱེ་མཆེད་དང་། ཁམས་ལ་
རང་དབང་ཅན་གྱི་བདག་ཏུ་འཛིན་པ་དམིགས་པར་བྱས་པའོ། །གཉིས་པ་མ་
རིག་པ་ལ་སོགས་པའི་ཀུན་ནས་ཉོན་མོངས་པ་ལ་རང་དབང་བའི་བདག་ཏུ་འཛིན་
པ་དང་། འཇིག་རྟེན་པའི་འདོད་ཆགས་དང་བྲལ་བ་དང་། བདེན་བཞི་མངོན་
སུམ་དུ་མཐོང་བའི་ལམ་དང་། རྣམ་ཐར་སྙོམས་འཇུག་གི་སྒོམ་པའི་ལམ་
དང༌། རང་གཞན་གྱི་དོན་བྱ་བ་བྱས་པའི་རྟེན་སྟོབས་སོགས་ལ། རང་དབང་
བའི་བདག་ཏུ་འཛིན་པ་དམིགས་པར་བྱས་ནས་ལོངས་སྤྱོད་བྱེད་དུ་བདེན་པར་ཞེན་
པ་སྟེ། མདོར་ན་ཀུན་ཉོན་དང་རྣམ་བྱང་གི་རྟེན་ལ་འཛིན་པ་པོ་ཆོས་ཙམ་དུ་གྱུར་
པའི་རྫས་ལ་ཞེན་པའོ། །



སྐབས་དང་པོ་རྣམམཁྱེན་བསྟན་པ་
གཉིས་པ་བཏགས་འཛིན་རྟོག་པ་རྒྱས་བཤད་ལ། སྐྱེས་བུ་བཏགས་
པར་ཡོད་པའི་རྟེན་ཅན་གྱི་འཛིན་པ་ལ་དམིགས་ནས། ལོངས་སྤྱོད་བྱེད་དུ་བདེན་
པར་ཞེན་པའི་འཛིན་པར་རྣམ་པར་རྟོག་པ་དགུ་ཡོད་དེ། དམིགས་པ་འཛིན་པ་
དེའི་ཡུལ་སྤྱིའི་སྒོ་ནས་གསུམ། བྱེ་བྲག་གི་སྒོ་ནས་དྲུག་ཡོད་པའི་ཕྱིར། དང་པོ་
གཟུགས་སོགས་ཀྱི་ཕུང་པོ་དང་། མིག་སོགས་ཀྱི་སྐྱེ་མཆེད་དང་། གཟུགས་
ཀྱི་ཁམས་སོགས་ཁམས་བཅོ་བརྒྱད་སྐྱེས་བུར་འཛིན་པ་ལ་དམིགས་པ་
དང༌། གཉིས་པ་མ་རིག་པ་ལ་སོགས་པའི་རྟེན་ཅིང་འབྲེལ་བར་འབྱུང་བ་བཅུ་
གཉིས་དང་། རྣམ་པར་བྱང་བ་བྱང་ཕྱོགས་སོ་བདུན་དང་། རྣམ་ཐར་སྒོ་
གསུམ་གྱི་ངོ་བོའི་མཐོང་ལམ་དང་། བསམ་གཏན་གཟུགས་མེད་ཀྱི་སྒོམ་ལམ་
དང་། ཉན་ཐོས་སོགས་ལས་ཕུལ་དུ་བྱུང་བ་སྟོང་ཉིད་རྟོགས་པའི་ཁྱད་པར་གྱི་
ལམ་དང་། སྟོབས་ལ་སོགས་པའི་མི་སློབ་པའི་ལམ་ལ་སྐྱེས་བུར་འཛིན་པ་ལ་
དམིགས་ནས་ལོངས་སྤྱོད་དུ་བདེན་པར་མངོན་པར་ཞེན་པའོ། །དེ་ལ་ཞེན་པའི་
ཚུལ་ནི། བཏགས་པ་ཙམ་གྱིས་འཛིན་པའོ་སྙམ་དུ་མངོན་པར་ཞེན་པ་གོང་དུའང་
འགྲེའོ། །དོན་བསྡུ་ན། དེ་ལྟ་བུའི་རྣམ་པར་རྟོག་པ་བཞི་ལས། ཀུན་ནས་ཉོན་
མོངས་ཀྱི་གཟུང་བ་རང་བཞིན་མེད་པའི་བརྗོད་པ་ཙམ་དུ་ཤེས་པ་དྲོད་ལ། རྣམ་
བྱང་གི་གཟུང་བ་རང་བཞིན་མེད་པའམ་དོན་དུ་མེད་པར་ཤེས་པ་རྩེ་མོ་ལ། རྫས་
འཛིན་རང་བཞིན་མེད་པར་ཤེས་པ་བཟོད་པ་ལ། བཏགས་འཛིན་རང་བཞིན་མེད་
པར་ཤེས་པ་ཆོས་མཆོག་ལ་ལྡན་ཏེ། དེའི་ཕྱིར་རྣམ་པར་རྟོག་པ་བཞི་དང་།



མངོན་རྟོགས་རྒྱན་འགྲེལ་གཞུང་དོན་རབ་གསལ་
ངེས་པར་འབྱེད་པའི་ཆ་དང་མཐུན་པ་བཞི་པོ་གྲངས་བཞིན་དུ་ནུས་པ་འཇོམས་
པར་བྱེད་པའི་སྤང་གཉེན་དུ་ལྡན་པའོ། །
གསུམ་པ་ཡོངས་འཛིན་དགེ་བཤེས་དང་ཐབས་མཁས་ཀྱི་ཁྱད་པར་
བཤད་པ་ནི། བྱང་སེམས་སྦྱོར་ལམ་པའི་རྒྱུད་ཀྱི་རྣམ་མཁྱེན་ཡིད་བྱེད་དང་མི་
འབྲལ་ཞིང་། སྟོང་ཉིད་ཟབ་མོའི་དོན་ལ་སེམས་མི་འགོང་ཞིང་མི་སྐྲག་པ་ཉིད་
ལ་སོགས་པའི་ཐབས་ལ་མཁས་པ་དང་། དེའི་མི་མཐུན་ཕྱོགས་ཉན་རང་གི་
ཡིད་བྱེད་དང་། རང་དོན་དུ་སྒོམ་པ་དང་། རློམ་པ་དང་། དངངས་པ་ལ་
སོགས་པ་བདེན་ཞེན་ཅི་རིགས་བོར་བའི་ཡེ་ཤེས་དེ་ནི། རྣམ་པ་ཀུན་ཏུ་བྱང་
སེམས་སྦྱོར་ལམ་པའི་ནང་གི་ཡོངས་འཛིན་ཡིན་ཏེ། སྲིད་ཞིའི་མཐའ་འགོག་
བྱེད་ཀྱི་དེའི་མངོན་རྟོགས་ཡིན་པའི་ཕྱིར། དེ་ལ་ཆོས་ཐམས་ཅད་དོན་དམ་པར་
ངོ་བོ་ཉིད་མེད་པ་སོགས་སྟོན་པར་བྱེད་ཅིང་དགེ་བཤེས་དེའི་མི་མཐུན་ཕྱོགས་
བདུད་དང་། མདོ་སྡེ་འདི་དག་ནི་རང་བཟོར་བྱས་པ་སྟེ་མཉན་པར་མི་བྱ་ཞེས་
སོགས་གཞུང་སྤོང་བའི་དང་། ཕྱིན་དྲུག་ལས་བཟློག་ཅིང་མོས་པ་མེད་པར་བྱེད་
དེ་ཞེས་སོགས་ལམ་སློང་བའི། ཉན་ཐོས་ཀྱི་ས་མངོན་དུ་གྱིས་ཤིག །བླ་མེད་
བྱང་ཆུབ་ཀྱིས་ཁྱོད་ལ་ཅི་ཞིག་བྱ་ཞེས་སོགས་འབྲས་བུ་སྤོང་བའི་སྡིག་གྲོགས་
རྣམས་བོར་བའི་ལམ་སྟོན་པའི་སངས་རྒྱས་བྱང་སེམས་ཀྱི་མཆོག་གི་སྤྲུལ་པའི་
སྐུ་དེ་ནི་ཕྱིའི་ཡོངས་སུ་འཛིན་པ་ཡིན་ཏེ། དེ་ལ་ཐབས་ཤེས་ཡོངས་སུ་རྫོགས་པ་
འདོམས་པར་བྱེད་པའི་དེའི་བདག་རྐྱེན་དགེ་བའི་བཤེས་གཉེན་ཡིན་པའི་ཕྱིར།



སྐབས་དང་པོ་རྣམམཁྱེན་བསྟན་པ་
སེམས་མི་འགོང་བ་ཉིད་ལ་སོགས། །
ངོ་བོ་ཉིད་མེད་སོགས་སྟོན་བྱེད། །
དེ་ཡི་མི་མཐུན་ཕྱོགས་བོར་བ། །
རྣམ་པ་ཀུན་ཏུ་ཡོངས་འཛིན་ཡིན། །
ཞེས་གསུངས། །
བཞི་པ་གདམས་པའི་དོན་ཕྱིན་ཅི་མ་ལོག་པར་སྒྲུབ་པ་ལ་བཞི། གང་ལ་
བརྟེན་ནས་སྒྲུབ་པ་འབྱུང་བའི་རྒྱུ་རིགས། གང་ལ་དམིགས་ཏེ་སྒྲུབ་པའི་ཡུལ་
དམིགས་པ། གང་གི་དོན་དུ་སྒྲུབ་པའི་འབྲས་བུ་ཆེད་དུ་བྱ་བ། ཇི་ལྟར་སྒྲུབ་པ་
རང་གི་ངོ་བོའོ། །དང་པོ་ལ་རིགས་ཀྱི་དབྱེ་བ་དང་། རྩོད་སྤང་གཉིས་ལས་དང་
རྟོགས་པ་ཡི་ནི་ཆོས་དྲུག་གི་རྟེན་དྲི་མ་དང་བཅས་པའི་ཆོས་ཉིད་ལ་
སངས་རྒྱས་ཀྱི་རིགས་ཞེས་བྱའོ། །དེ་ཡང་འཇིག་རྟེན་པའི་ངེས་འབྱེད་ཡན་
ལག་བཞི། འཇིག་རྟེན་ལས་འདས་པ་མཐོང་ལམ་དང་སྒོམ་ལམ་གྱི་རྟེན་ཏེ་དྲུག་
དང་། གཉེན་པོ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང་། སྤང་
བྱའི་ས་བོན་འགག་པ་ལ་མངོན་དུ་ཕྱོགས་པའི་ཚུལ་གྱིས་སྤོང་བ་དང་། སྤང་བྱ་
དེ་དག་ཡོངས་སུ་གཏུགས་པའི་རྣམ་གྲོལ་ལམ་དང་། སྲིད་ཞིའི་མཐའ་འགོག་
པའི་ཤེས་རབ་སྙིང་བརྩེར་བཅས་པ་དང་། སློབ་མ་ཉན་ཐོས་སོགས་དང་ཐུན་
མོང་མ་ཡིན་པ་ཉིད་དང་། གཞན་གྱི་དོན་གྱི་གོ་རིམ་གྱི་སྒྲུབ་པ་དང་། ཤེས་བྱ་



མངོན་རྟོགས་རྒྱན་འགྲེལ་གཞུང་དོན་རབ་གསལ་
ཇི་ལྟ་བ་དང་ཇི་སྙེད་པ་གཉིས་ལ་ཡེ་ཤེས་རྩོལ་བ་མི་མངའ་བར་འཇུག་པའི་རྟེན་
ལ་རིགས་ཞེས་བྱ་སྟེ། ཇི་སྐད་དུ།
རྟོགས་པ་ཡི་ནི་ཆོས་དྲུག་དང་། །
གཉེན་པོ་དང་ནི་སྤོང་བ་དང་། །
དེ་དག་ཡོངས་སུ་གཏུགས་པ་དང་། །
ཤེས་རབ་སྙིང་བརྩེར་བཅས་པ་དང་། །
སློབ་མ་ཐུན་མོང་མིན་ཉིད་དང་། །
གཞན་གྱི་དོན་གྱི་གོ་རིམ་དང་། །
ཡེ་ཤེས་རྩོལ་བ་མི་མངའ་བར། །
འཇུག་པའི་རྟེན་ལ་རིགས་ཤེས་བྱ། །
ཞེས་གསུངས།
གཉིས་པ་རྩོད་སྤང་ལ། རྩོད་པ་དང༌། ལན་གཉིས་ལས་དང་པོ་
ནི། རིགས་ནི་ཆོས་ཅན། ཉན་ཐོས་རང་རྒྱལ་སངས་རྒྱས་ཀྱི་རིགས་སོ་ཞེས་ཐ་
དད་པར་རུང་བ་མ་ཡིན་ཞིང་། རིགས་ཅན་གསུམ་གའི་སློབ་ལམ་པ་རྣམས་
ཐེག་ཆེན་ལམ་གྱི་རིགས་ལ་གནས་པར་ཐལ། དེ་རྣམས་ཀྱི་ཆོས་ཀྱི་དབྱིངས་ལ་
དབྱེར་མེད་པ་ཡིན་པའི་ཕྱིར། དེ་སྐད་དུ།
ཆོས་ཀྱི་དབྱིངས་ལ་དབྱེར་མེད་ཕྱིར། །
རིགས་ནི་ཐ་དད་རུང་མ་ཡིན། །



སྐབས་དང་པོ་རྣམ་མཁྱེན་བསྟན་པ་
ཞེས་སོ། །
གཉིས་པ་ལན་ནི། མཐར་ཐུག་རིགས་གསུམ་གྱི་དབྱེ་བ་མེད་པར་ཐལ་
བ་འདོད་པ་ཡིན་ནོ། །རྒྱུད་ལས།
ཐེག་པ་གསུམ་གྱི་ངེས་འབྱུང་ལ། །
ཐེག་པ་གཅིག་གི་འབྲས་བུར་གནས། །
ཞེས་སོ། །
གནས་སྐབས་རིགས་གསུམ་དུ་དབྱེར་མེད་པར་ཐལ་བ་ལ་ཁྱབ་པ་མེད་
དེ། བརྟེན་པའི་ཆོས་ཐ་དད་ཀྱི་བྱེ་བྲག་གིས། རྟེན་རིགས་དེའི་དབྱེ་བ་ཐ་དད་
འཇིག་རྟེན་ན་ཡོངས་སུ་བརྗོད་ཅིང་གྲགས་པ་ལྟར། རྟེན་ཆོས་ཀྱི་སྒོ་ནས་དབྱེ་བ་
འཐད་པའི་ཕྱིར།
བརྟེན་པའི་ཆོས་ཀྱི་བྱེ་བྲག་གིས། །
དེ་ཡི་དབྱེ་བ་ཡོངས་སུ་བརྗོད། །
ཅེས་སོ། །
གཉིས་པ་གང་ལ་དམིགས་ཏེ་སྒྲུབ་པའི་ཡུལ་དམིགས་པ་ལ། མདོར་
བསྟན་དང་། རྒྱས་བཤད་གཉིས། དང་པོ་ནི། བྱང་ཆུབ་སེམས་དཔའི་
དམིགས་པ་ནི་ཤེས་བྱའི་ཆོས་རྣམས་ཐམས་ཅད་ཡིན་ཏེ། ཞི་ལྷས།
རྒྱལ་སྲས་རྣམས་ཀྱིས་མི་སློབ་པའི། །
དངོས་དེ་གང་ཡང་ཡོད་མ་ཡིན། །



མངོན་རྟོགས་རྒྱན་འགྲེལ་གཞུང་དོན་རབ་གསལ་
ག
ཞེས་གསུངས།
ཆོས་དེ་ཡང་བླང་བྱ་དགེ་བ་དང་སོགས་པ་འདོར་བྱ་མི་དགེ་བ་དང་
བཏང་སྙོམས་སུ་བཞག་བྱ་ལུང་མ་བསྟན་དང་གསུམ་སྟེ།
དམིགས་པ་ཆོས་རྣམས་ཐམས་ཅད་དེ། །
དེ་ཡང་དགེ་ལ་སོགས་པ་ཡིན། །
ཞེས་སོ། །
གཉིས་པ་རྒྱས་བཤད་ནི། སོ་སྐྱེས་བསྡུས་པ་འཇིག་རྟེན་པའི་རྟོགས་པ་
དང་། འཕགས་པས་བསྡུས་པ་གང་དག་འཇིག་རྟེན་ལས་འདས་པར་འདོད་
པ་དང་། ཀུན་བཏུས་སུ། ཟག་པ་དེའི་བདག་ཉིད་དང་། ཟག་པ་དང་འབྲེལ་བ་
དང་། ཟག་པས་བཅིངས་པ་དང་། ཟག་པའི་རྗེས་སུ་འབྲེལ་པ་དང་། ཟག་
པའི་རྗེས་སུ་མཐུན་པ་དང་། ཟག་པའི་རྒྱུ་ལས་བྱུང་བའི་ཕྱིར་ཟག་པ་དང་བཅས་
པར་བལྟའོ་ཞེས་པ་ལྟར། ཟག་པའི་སྒོ་དྲུག་དང་འབྲེལ་བ་ཟག་བཅས་དང་།
ཟག་པའི་སྒོ་དྲུག་དང་མ་འབྲེལ་བ་ཟག་པ་མེད་པའི་ཆོས་དང་། ཆོས་གང་དག་
རྐྱེན་རྣམས་འཚོགས་ཤིང་འདུས་ནས་བྱས་པ་དང་། སྐྱེ་འཇིག་གནས་འགྱུར་
བཞི་དང་བྲལ་བ་འདུས་མ་བྱས་དང་། སློབ་མ་སྟེ་ཉན་རང་འཕགས་པའི་རྒྱུད་
ལའང་བྱུང་བ་ཐུན་མོང་གི་ཆོས་རྣམས་དང་། ཆོས་གང་དག་ཐུབ་པ་སངས་
རྒྱས་ཁོ་ནའི་ཐུན་མོང་མ་ཡིན་པ་སྟོབས་ལ་སོགས་ཏེ་བརྒྱད་དོ། །དེ་ལྟར་
ཡང༌།



སྐབས་དང་པོ་རྣམམཁྱེན་བསྟན་པ་
འཇིག་རྟེན་པ་ཡི་རྟོགས་པ་དང་། །
གང་དག་འཇིག་རྟེན་འདས་འདོད་དང་། །
ཟག་བཅས་ཟག་པ་མེད་ཆོས་དང་། །
གང་དག་འདུས་བྱས་འདུས་མ་བྱས། །
སློབ་མ་ཐུན་མོང་ཆོས་རྣམས་དང་། །
གང་དག་ཐུབ་པའི་ཐུན་མོང་མིན། །
ཞེས་སོ། །
གསུམ་པ་གང་གི་དོན་དུ་སྒྲུབ་པའི་འབྲས་བུ་ཆེད་དུ་བྱ་བ་ནི། སེམས་
ཅན་གྱི་ཕུང་པོ་དང་། སྡེ་ཆེན་པོ་ཀུན་གྱི་མཆོག་ཉིད་དུ་བྱེད་པའི་ཆོས་སེམས་ཆེན་
པོ་དང་། སྒྲིབ་པ་གཉིས་བག་ཆགས་དང་བཅས་པ་སྤོང་བ་སྤོང་བ་ཆེན་པོ་
དང་། ཚོགས་ལམ་ནས་སངས་རྒྱས་ཀྱི་བར་དུ་ཆགས་པ་མེད་པར་ཆོས་ཐམས་
ཅད་རྟོགས་པ་རྟོགས་པ་ཆེན་པོ་སྟེ། དེ་ལྟར་ཆེན་པོ་གསུམ་གྱིས་རང་ཉིད་སངས་
རྒྱས་སུ་འབྱུང་བར་འགྱུར་བའི་བྱང་སེམས་རྣམས་ཀྱི་ཆེད་དུ་བྱ་བ་འདི་ཡིན་པར་
ཤེས་པར་བྱའོ། །ཡང་ན་རང་བྱུང་ནི་སངས་རྒྱས་ཡིན་ལ་བྱང་སེམས་ནི་དེ་ཐོབ་
པའི་སྐལ་བ་ཅན་ཡིན་པས་རྒྱུ་ལ་འབྲས་བུའི་མིང་ངོ༌། །དེ་སྐད་དུ།
སེམས་ཅན་ཀུན་མཆོག་ཉིད་སེམས་དང་། །
སྤོང་དང་རྟོགས་དང་གསུམ་པོ་ལ། །
ཆེན་པོ་གསུམ་གྱིས་རང་བྱུང་གི། །



མངོན་རྟོགས་རྒྱན་འགྲེལ་གཞུང་དོན་རབ་གསལ་
ཆེད་དུ་བྱ་བ་འདི་ཤེས་བྱ། །
ཞེས་སོ། །
བཞི་པ་ཇི་ལྟར་སྒྲུབ་པ་རང་གི་ངོ་བོ་ལ། བསམ་པ་རྒྱ་ཆེ་བ་གོ་སྒྲུབ།
འབྱོར་པ་རྒྱ་ཆེ་བ་འཇུག་སྒྲུབ། ཚོགས་གཉིས་རྒྱ་ཆེ་བ་ཚོགས་སྒྲུབ། རྣམ་
མཁྱེན་དུ་གདོན་མི་ཟ་བར་འབྱིན་བྱེད་ངེས་འབྱུང་སྒྲུབ་པ་དང་བཞི་ལས།
དང་པོ་ནི། གོ་ཆའི་སྒྲུབ་པ་དྲུག་པ་དེ་དག་སོ་སོར་ཏེ་རེ་རེ་ལ་ཐམས་
ཅད་ཚང་བའི་ཚུལ་དུ་རྣམ་པ་དྲུག་དྲུག་ཏུ་བསྡུས་པ་ཡིས། གོ་ཆའི་སྒྲུབ་པ་གང་
ཡིན་པ་དེ་དྲུག་ཚན་དྲུག་གིས་མདོ་ཇི་ལྟ་བ་བཞིན་དུ་བཤད་དོ་ཞེས་པ་སྟེ།
དེ་དག་སོ་སོར་སྦྱིན་ལ་སོགས། །
རྣམ་པ་དྲུག་ཏུ་བསྡུས་པ་ཡིས། །
གོ་ཆའི་སྒྲུབ་པ་གང་ཡིན་ཏེ། །
དྲུག་ཚན་དྲུག་གིས་ཇི་བཞིན་བཤད། །
ཅེས་སོ། །
དེ་སྦྱིན་པ་ལ་སྦྱར་ན་ཆོས་དང་མི་འཇིགས་ཟང་ཟིང་གི་སྦྱིན་པ་ལ་སོགས་
པ་སྦྱིན་པར་བྱེད་པའི་གཏོང་བའི་སེམས་པ་ནི་སྦྱིན་པའི་ངོ་བོ་ཡིན་ལ། དེའི་ཚེ་ན་
རང་ཉིད་འབའ་ཞིག་གི་ཆེད་དུ་ཐར་པ་དོན་དུ་གཉེར་བ་ཉན་ཐོས་ཀྱི་བྱང་ཆུབ་ཡིད་
བྱེད་སོགས་སྤོང་བའི་སེམས་པ་ཚུལ་ཁྲིམས་དང་། སྐྱེ་བོ་ཐམས་ཅད་ཀྱིས་མི་
སྙན་པར་སྨྲ་བ་བཟོད་པ་སོགས་བཟོད་པ་དང་། དེ་ཉིད་དགེ་རྩ་གོང་འཕེལ་དུ་བྱ་



སྐབས་དང་པོ་རྣམ་མཁྱེན་བསྟན་པ་
ཕྱིར་འདུན་པ་སྐྱེད་པའི་བརྩོན་འགྲུས་དང་། ཐེག་པ་གཞན་དང་མ་འདྲེས་པའི་རྩེ་
གཅིག་པ་ཉིད་ཀྱིས་དགེ་བ་རྣམས་བླ་མེད་རྫོགས་བྱང་དུ་བསྔོ་བར་བྱེད་པའི་
བསམ་གཏན་རྣམས་གོ་རིམ་བཞིན་དུ། སྦྱིན་བྱ་སོགས་འཁོར་གསུམ་དུ་བདེན་
པར་མི་དམིགས་པའི་ཤེས་རབ་ཀྱི་གོ་ཆ་ཉིད་ཀྱིས་ཁྱབ་པར་བྱེད་པའི་སྒོ་ནས་སྦྱིན་
པ་ཉམས་སུ་ལེན་པའི་བྱ་བ་ནི་སྦྱིན་པའི་གོ་ཆའི་སྒྲུབ་པའོ། །དེ་བཞིན་དུ་གཞན་
ལྔ་ལ་ཡང་སྦྱར་ཏེ་ཤེས་པར་བྱའོ། །
གཉིས་པ་འབྱོར་པ་རྒྱ་ཆེ་བ་འཇུག་སྒྲུབ་ནི། རྒྱུ་དང་འབྲས་བུས་བསྡུས་
པའི་ཐེག་པ་ཆེན་པོ་ལ་གོང་ནས་གོང་དུ་འཇུག་པའི་སྒྲུབ་པ་དེ་ནི་ཐེག་ཆེན་གྱི་ཆོས་
ལ་འཇུག་པའམ་འཛེག་པ་ཡིན་པར་ཤེས་པར་བྱའོ། །དབྱེ་ན་དགུ་ཡོད་དེ། དང༌
པོ་རང་གི་རྣམ་པ་དང་རྟགས་དང་མཚན་མ་མི་དམིགས་པས། བསམ་གཏན་
གཟུགས་མེད་ཀྱི་སྙོམས་འཇུག་ལ་འཇུག་པའི་སྒྲུབ་པ་དང་། དེ་ནས་ཚོགས་
གཉིས་ལ་སློབ་པའི་ཕྱིར་འཁོར་གསུམ་དག་པའི་སྦྱིན་སོགས་ལ་འཇུག་པའི་སྒྲུབ་
པ་དང་། དེ་ནས་དེ་ཁོ་ན་ཉིད་ལ་ལྷག་པར་མོས་པའི་ཕྱིར་འཕགས་པའི་ལམ་ལ་
འཇུག་པའི་སྒྲུབ་པ་དང་། དེ་ནས་གཞན་དོན་བྱེད་པའི་བྱམས་པ་དང་། སོགས་
པ་སྙིང་རྗེ་སོགས་ཚད་མེད་པ་བཞི་ལ་འཇུག་པའི་སྒྲུབ་པ་དང་། དེ་ནས་གཞན་
དོན་གྱི་འཆིང་བ་སྤོང་བ་དམིགས་པ་མེད་པ་དང་ལྡན་པ་ལ་འཇུག་པའི་སྒྲུབ་པ་
དང༌། དེ་ནས་ལས་དང་བྱ་བ་བྱེད་པོ་མི་དམིགས་པ་འཁོར་གསུམ་རྣམ་པར་
དག་པ་ལ་འཇུག་པའི་སྒྲུབ་པ་དང་། དེ་ནས་རང་གི་སྒྲུབ་བྱ་ལ་འབད་པའི་ཕྱིར་



མངོན་རྟོགས་རྒྱན་འགྲེལ་གཞུང་དོན་རབ་གསལ་
ཆེད་དུ་བྱ་བ་ལ་འཇུག་པའི་སྒྲུབ་པ་དང་། དེ་ནས་གཞན་གྱི་སེམས་ཤེས་པ་ལ་
སོགས་པ་བརྩོན་པར་བྱེད་པས་མངོན་ཤེས་དྲུག་ལ་འཇུག་པའི་སྒྲུབ་པ་དང་། དེ་
ཐོབ་ནས་སངས་རྒྱ་བར་སྤྲོ་བས་རྣམ་པ་ཀུན་མཁྱེན་ཚུལ་ལ་འཇུག་པའི་སྒྲུབ་པ་
སྟེ། ཇི་སྐད་དུ། །
བསམ་གཏན་གཟུགས་མེད་སྦྱིན་སོགས་དང་། །
་ ་ ལམ་དང་བྱམས་ལ་སོགས་པ་དང་། །
དམིགས་པ་མེད་དང་ལྡན་པ་དང་། །
འཁོར་གསུམ་རྣམ་པར་དག་པ་དང་། །
ཆེད་དུ་བྱ་དང་མངོན་ཤེས་དྲུག །
རྣམ་ཀུན་མཁྱེན་པའི་ཚུལ་ལ་ནི། །
འཇུག་པའི་སྒྲུབ་པ་ཐེག་ཆེན་ལ། །
འཛེག་པ་ཡིན་པར་ཤེས་པར་བྱ། །
ཞེས་སོ། །
གསུམ་པ་ཚོགས་གཉིས་རྒྱ་ཆེ་བ་ཚོགས་སྒྲུབ་ལ་གཉིས་ཏེ། ཚོགས་
སྒྲུབ་བཅུ་སྤྱིར་བསྟན་པ་དང་། རྟོགས་དཀའ་བ་བྱེ་བྲག་ཏུ་བཤད་པའོ། ། །
དང་པོ་ནི། ཚོགས་ཀྱི་སྒྲུབ་པ་དེ་ནི། ཉམས་ལེན་གྱི་རིམ་པ་བཅུ་བདུན་
པོ་འདི་ཉིད་ཡིན་པར་ཤེས་པར་བྱ་སྟེ། བརྩེ་བ་སྙིང་རྗེ་ཆེན་པོའི་ཚོགས་སྒྲུབ་དང་།
སྦྱིན་པ་ལ་སོགས་པ་དྲུག་ཉམས་ལེན་གྱི་དེ་དང་། ཞི་གནས་ཏིང་ངེ་འཛིན་གྱི་དེ་



སྐབས་དང་པོ་རྣམ་མཁྱེན་བསྟན་པ་
དང༌། ལྷག་མཐོང་ཤེས་རབ་དང་བཅས་པའི་དེ་དང་། དེ་གཉིས་ཟུང་དུ་འབྲེལ་
བའི་ལམ་གང་ཡིན་པའི་དེ་དང་། གཞན་དོན་སྒྲུབ་པའི་ཐབས་ལ་མཁས་པ་གང་
ཡིན་པའི་དེ་དང་། སྟོང་ཉིད་རྟོགས་པའི་ཡེ་ཤེས་ཀྱི་དེ་དང་། ཏིང་ངེ་འཛིན་གྱི་
འབྲས་བུ་བསོད་ནམས་ཀྱི་དེ་དང་། ཕྱོགས་མཐུན་སོགས་མཐོང་སྒོམ་ལམ་གྱི་
དེ་དང་། ཚིག་དང་དོན་དང་བཟོད་པ་གསང་སྔགས་ཀྱི་གཟུངས་བཞིའི་དེ་དང་།
རབ་དགའ་སོགས་ས་བཅུའི་དེ་དང་། གཉེན་པོ་ཚོགས་ཀྱི་སྒྲུབ་པ་རྣམས་སུ་
ཡོད་པའི་ཕྱིར།
བརྩེ་དང་སྦྱིན་ལ་སོགས་པ་དྲུག །
ཞི་གནས་ལྷག་མཐོང་བཅས་པ་དང་། །
ཟུང་དུ་འབྲེལ་བའི་ལམ་གང་དང་། །
ཐབས་ལ་མཁས་པ་གང་ཡིན་དང་། །
ཡེ་ཤེས་དང་ནི་བསོད་ནམས་དང་། །
ལམ་དང་གཟུངས་དང་ས་བཅུ་དང་། །
གཉེན་པོ་ཚོགས་ཀྱི་སྒྲུབ་པ་ཡི། །
རིམ་པ་ཡིན་པར་ཤེས་པར་བྱ། །
ཞེས་གསུངས།
གཉིས་པ་རྟོགས་དཀའ་བྱེ་བྲག་ཏུ་བཤད་པ་ལ་གསུམ། ཡེ་ཤེས་
དང༌། ས་དང་། གཉེན་པོའི་ཚོགས་བྱེ་བྲག་ཏུ་བཤད་པའོ། །དང་པོ་ལ་ཡུལ་



མངོན་རྟོགས་རྒྱན་འགྲེལ་གཞུང་དོན་རབ་གསལ་
ཅན་ཡེ་ཤེས་ཀྱི་ས་མཚམས་དང་། ཡུལ་སྟོང་ཉིད་བསྟན་པ་གཉིས་ལས།
དང་པོ་ནི། སྟོང་ཉིད་ལ་སྒོམ་བྱུང་གཙོ་བོར་གྱུར་པའི་ཡེ་ཤེས་ལ་ཡེ་
ཤེས་ཀྱི་ཚོགས་ཞེས་བརྗོད་དེ། དེ་ལ་ཡུལ་སྟོང་ཉིད་ཉི་ཤུ་ཡོད་པའི་བྱེ་བྲག་གིས་
ཡེ་ཤེས་ཉི་ཤུ་ཡོད་པ་ལས། དང་པོ་ནང་དང་ཕྱི་དང་ཕྱི་ནང་གཉིས་ཀ་གསུམ་ནི་
སོ་སྐྱེའི་ས་སྟེ། ཚོགས་ལམ་གྱི་གནས་སྐབས་ལ་བཞག་གོ། །སྟོང་པ་ཉིད་
ནི། འཇིག་རྟེན་པའི་བསྒོམས་པ་ལས་བྱུང་བའི་ཤེས་རབ་ཀྱིས་རྟོགས་པ་སྦྱོར་
ལམ་ལ་བཞག་གོ། །ཆེན་པོ་ནས་དངོས་པོ་སྟོང་པ་ཉིད་ཀྱི་བར་བཅུ་གསུམ་
ནི། ས་བཅུ་ལ་བཞག་ཅིང་ས་བརྒྱད་ནས་ཡེ་ཤེས་ཟུང་དུ་སྦྱར་རོ། །དངོས་པོ་
མེད་པ་དང་རང་གི་ངོ་བོ་དང་གཞན་གྱི་ངོ་བོ་སྟོང་པ་ཉིད་ནི། སྒྲིབ་གཉིས་བག་
ཆགས་དང་བཅས་པ་ཟད་པར་སྤངས་པའི་རྟེན་ཡིན་པ་དང་། རང་བྱུང་ཉིད་ཡིན་
པའི་དོན་གྱིས་སངས་རྒྱས་ཀྱི་ས་ལ་བཞག་གི། དང་པོ་བཅུ་བདུན་གྱིས་
འཕངས་པའི་ཡེ་ཤེས་རྣམས་ནི་སྤང་བྱ་མངོན་གྱུར་དང་། ས་བོན་ཅི་རིགས་པ་
དང་བྲལ་བས་བཅུ་པ་མན་ཆད་ལ་བཞག་གོ། །
གཉིས་པ་ཡུལ་སྟོང་ཉིད་བསྟན་པ་ནི། །
ནང་དང་ཕྱི་རོལ་རྣམས་དང་ནི། །
གཉིས་དང་སྟོང་པའི་དངོས་པོ་དང་། །
ཕྱོགས་དང་མྱ་ངན་འདས་ལམ་དང་། །
རྐྱེན་ལས་སྐྱེས་དང་ཅིག་ཤོས་དང་། །



སྐབས་དང་པོ་རྣམ་མཁྱེན་བསྟན་པ་
མཐའ་འདས་ཐོག་མ་དོར་བ་མེད། །
རང་བཞིན་དང་ནི་ཆོས་ཀུན་དང་། །
ཆོས་སྐྱེ་ལ་སོགས་འདས་སོགས་དང་། །
ལྡན་དང་ཅིག་ཤོས་ངོ་བོ་དང་། །
མཁའ་དང་སྟོང་པ་ཞེས་བྱ་དང་། །
ཆོས་ཀྱི་གཞན་གྱི་ངོ་བོ་ཉིད། །
རང་རང་ངོ་བོས་སྟོང་པའི་ཕྱིར། །
སྟོང་པ་ཉིད་ནི་ཉི་ཤུར་འདོད། །
ཅེས་སོ། །
དེ་དག་ཀྱང་བསྡུ་ན། སྟོང་ཉིད་སྔ་མ་བཅུ་དྲུག་ཕྱི་མ་བཞིར་འདུས་
ཏེ། སྟོང་གཞི་ཆོས་ཅན་ལ་བྱས་པ་རྣམས་ནི། དང་པོ་གཉིས་ཀྱི་ནང་དུ་འདུས་
ལ༑ དེ་བཞིན་ཉིད་སྟོང་གཞིར་བྱས་པ་ནི་ཕྱི་མ་གཉིས་ཀྱི་ནང་དུ་འདུས་སོ། །
གཉིས་པ་སའི་ཚོགས་བྱེ་བྲག་ཏུ་བཤད་པ་ལ། རྒྱུ་ས་དགུའི་ཡོངས་
སྦྱོང་དང་། འབྲས་བུ་ས་བཅུ་པའི་མཚན་ཉིད་གཉིས། དང་པོ་ལ། ས་གང་གི་
སྐྱོན་ཟད་པ་དང་། ཡོན་ཏན་རྫོགས་པའི་སྒོ་ནས་ཡོངས་སུ་སྦྱོང་བར་འགྱུར་བའི་
ཆོས་ཏེ། འདི་ལ་དགུ་ལས། ས་དང་པོ་རབ་ཏུ་དགའ་བ་ལ་སྦྱོང་བྱེད་ཐབས་
དང༌། སྦྱོང་ཚུལ་ཤེས་རབ་གཉིས། །
དང་པོ་ནི། སྦྱོང་བྱེད་ཀྱི་ཆོས་ཡོངས་སུ་སྦྱོང་བ་རྣམ་པ་བཅུ་ཡིས་ས་ནི་



མངོན་རྟོགས་རྒྱན་འགྲེལ་གཞུང་དོན་རབ་གསལ་
དང་པོ་རབ་ཏུ་དགའ་བ་ཐོབ་པར་འགྱུར་ཏེ། དྲང་པོའི་བསམ་པས་དམ་ཆོས་
འཛིན་པར་སྤྲོ་བའི་ས་དང་པོའི་ཡོངས་སྦྱོང་དང་། རང་གཞན་གྱི་དོན་སྒྲུབ་པ་ལ་
ཕན་པའི་དངོས་པོ་ཉིད་དེ་རང་བཞིན་ཅན་གྱི་དེ་དང་། སེམས་ཅན་རྣམས་ལ་ཚད་
མེད་བཞིའི་སྒོ་ནས་སེམས་མཉམ་པ་ཉིད་ཀྱི་དེ་དང་། དགེ་རྩ་ཐམས་ཅད་གཏོང་
བ་ལ་སེར་སྣ་མེད་པའི་དེ་དང་། དགེ་བའི་བཤེས་གཉེན་བསྟེན་པར་བྱེད་པའི་དེ་
དང༌། དམ་ཆོས་དེ་ཤིན་ཏུ་རྒྱས་པའི་སྡེ་སྣོད་འཚོལ་བ་ལ་དམིགས་པའི་དེ་དང་།
རྟག་ཏུ་ངེས་པར་འབྱུང་བའི་སེམས་དང་བཅས་པ་ཉིད་ཀྱི་དེ་དང་། གཞན་དོན་དུ་
སངས་རྒྱས་ཀྱི་སྐུ་ཐོབ་པར་འདོད་པ་ལ་དགའ་བའི་དེ་དང་། ཆོས་སྟོན་པ་ལ་
དཔེ་མཁྱུད་མེད་པའི་དེ་དང་། ཚིག་བདེན་པར་སྨྲ་བའི་ས་དང་པོ་པའི་རྒྱུད་ཀྱི་
ཡོངས་སྦྱོང་ནི་བཅུ་པོ་འདི་དག་ཡིན་པར་འདོད་དེ། དེའི་མི་མཐུན་ཕྱོགས་
འཇོམས་ཤིང་ཡོན་ཏན་རྫོགས་པར་བྱེད་པའི་ཕྱིར། །
ཡོངས་སུ་སྦྱོང་བ་རྣམ་བཅུ་ཡིས། །
ས་ནི་དང་པོ་འཐོབ་འགྱུར་ཏེ། །
བསམ་དང་ཕན་པའི་དངོས་ཉིད་དང་། །
སེམས་ཅན་རྣམས་ལ་སེམས་མཉམ་ཉིད། །
གཏོང་དང་བཤེས་གཉེན་བསྟེན་པ་དང་། །
དམ་ཆོས་དམིགས་པ་འཚོལ་བ་དང་། །
རྟག་ཏུ་ངེས་འབྱུང་སེམས་ཉིད་དང་། །



སྐབས་དང་པོ་རྣམ་མཁྱེན་བསྟན་པ་
91
སངས་རྒྱས་སྐུར་འདོད་དགའ་བ་དང་། །
ཆོས་སྟོན་པ་དང་བདེན་པ་ཡི། །
ཚིག་ནི་བཅུ་པ་ཡིན་པར་འདོད། །
ཅེས་སོ། །
གཉིས་པ་སྦྱོང་ཚུལ་ཤེས་རབ་ནི། སྦྱོང་བྱེད་བཅུ་པོ་འདི་དག་རང་རང་ .
གི་རང་བཞིན་མི་དམིགས་པ་ནམ་མཁའ་དང་སྒྱུ་མ་ལྟར་རྟོགས་པའི་ཤེས་རབ་
ཀྱིས་ཟིན་པའི་སྒོ་ནས་བསྒོམས་པས་ས་དང་པོའི་ཡོངས་སུ་སྦྱོང་བར་ཤེས་པར་
བྱ་སྟེ། དེ་སྐད་དུ།
འདི་དག་རང་བཞིན་མི་དམིགས་པས། །
ཡོངས་སུ་སྦྱོང་བར་ཤེས་པར་བྱ། །
ཞེས་གསུངས།
ས་གཉིས་པ་དྲི་མ་མེད་པའི་ཡོངས་སྦྱོང་ནི། ས་འདིར་ཚུལ་ཁྲིམས་
གཙོ་ཆེ་བས་ཚུལ་ཁྲིམས་ཀྱི་ཕར་ཕྱིན་ལྷག་པར་ཐོབ་པ་ས་གཉིས་པའི་ཡོངས་
སྦྱོང་དང་། བྱས་པ་ཤེས་ཤིང་དྲན་པའི་བྱས་པ་གཟོ་བའི་དེ་དང་། སེམས་ཅན་
གྱི་ཉེས་པ་ལ་མི་ལྟ་བས་གནོད་པ་བཟོད་པའི་དེ་དང་། དགེ་ཆོས་སྒྲུབ་པ་ལ་རབ་
ཏུ་དགའ་བའི་དེ་དང་། འགྲོ་བ་ལ་སྙིང་བརྩེ་བ་ཆེན་པོའི་དེ་དང་། མཁན་པོ་
སོགས་ལ་བཀུར་སྟི་བྱེད་པའི་དེ་དང་། བླ་མ་ལ་གུས་པས་ཆོས་ཉན་པའི་དེ་
དང་། ཚུལ་ཁྲིམས་ནས་བགྲངས་པའི་བརྒྱད་པ་སྦྱིན་པ་ལ་སོགས་ཕྱིན་དྲུག་



མངོན་རྟོགས་རྒྱན་འགྲེལ་གཞུང་དོན་རབ་གསལ་
ཉམས་ལེན་ལ་བརྩོན་པས་ཁྱད་པར་དུ་བྱས་པ་བརྒྱད་ནི་ས་གཉིས་པའི་ཡོངས་
སྦྱོང་སྟེ། དེའི་མི་མཐུན་ཕྱོགས་འཇོམས་ཤིང་གཉེན་པོ་རྫོགས་པར་བྱེད་ནུས་
པའི་ཕྱིར། དེ་ལྟར་ཡང་།
ཚུལ་ཁྲིམས་བྱས་པ་གཟོ་དང་བཟོད། །
རབ་ཏུ་དགའ་དང་སྙིང་བརྩེ་ཆེ། །
བཀུར་སྟི་བླ་མ་ལ་གུས་ཉན། །
བརྒྱད་པ་སྦྱིན་ལ་སོགས་ལ་བརྩོན། །
ཞེས་སོ། །
ས་གསུམ་པ་འོད་བྱེད་པའི་ཡོངས་སྦྱོང་ནི། རང་གཞན་གྱི་ཤེས་རབ་
སྦྱོང་བ་མང་དུ་ཐོས་པས་མི་ངོམས་པ་ཉིད་ཀྱི་ས་གསུམ་པའི་ཡོངས་སྦྱོང་
དང༌། རྙེད་བཀུར་གྲགས་སོགས་དོན་དུ་མི་གཉེར་བར་ཟང་ཟིང་མེད་པར་ཆོས་
ཀྱི་སྦྱིན་པའི་དེ་དང་། རང་གང་དུ་འཚང་རྒྱ་བའི་སངས་རྒྱས་ཀྱི་ཞིང་རྟེན་དང་
བརྟེན་པ་ཀུན་ཡོངས་སུ་སྦྱོང་བའི་དེ་དང་། ས་འདིར་བཟོད་པའི་ཕར་ཕྱིན་ལྷག་
པས་གདུལ་བྱའི་ལོག་སྒྲུབ་བཟོད་ཅིང་། བྱ་དཀའ་བའི་སྤྱོད་པ་སྦྱོང་བ་འཁོར་
བའི་ཉེས་པས་ཡོངས་སུ་མི་སྐྱོ་བའི་དེ་དང་། སྡིག་པ་ལ་རང་གཞན་རྒྱུ་མཚན་དུ་
བྱས་པའི་ངོ་ཚ་ཁྲེལ་ཡོད་རྫོགས་པས་མི་དགེ་བའི་ཆོས་མི་བྱེད་པ་དེ་ལྟ་བུའི་
ཡོངས་སྦྱོང་རྣམ་པ་ལྔ་སྟེ། དེ་ཀུན་བདེན་པར་རློམ་པ་མེད་པར་བདག་མེད་
མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་སྦྱོང་བ་སྟེ། དེའི་སྐྱོན་



སྐབས་དང་པོ་རྣམ་མཁྱེན་བསྟན་པ་
སེལ་ཞིང་ཡོན་ཏན་རྫོགས་པར་བྱེད་པའི་ཕྱིར།
ཐོས་པས་མི་ངོམས་ཉིད་དང་ནི། །
ཟང་ཟིང་མེད་པར་ཆོས་སྦྱིན་དང་། །
སངས་རྒྱས་ཞིང་ཀུན་སྦྱོང་བ་དང་། །
འཁོར་བས་ཡོངས་སུ་མི་སྐྱོ་དང་། །
ངོ་ཚ་ཁྲེལ་ཡོད་ཅེས་བྱ་བ། །
རློམ་མེད་བདག་ཉིད་དེ་རྣམ་ལྔ། །
ཞེས་སོ། །
ས་བཞི་པ་འོད་འཕྲོ་བའི་ཡོངས་སྦྱོང་ནི། ཉན་རང་ཡིད་བྱེད་ཀྱི་བསམ་
པས་དབེན་པའི་ནགས་ན་གནས་པའི་ས་བཞི་པའི་ཡོངས་སྦྱོང་དང་། ཟས་གོས་
སོགས་དོན་གཉེར་མེད་པའམ་རང་དོན་དུ་བྱང་ཆུབ་ཀྱང་མི་འདོད་པ་ཆུང་བའི་དེ་
དང༌། བཟང་པོ་ལ་སྲེད་པ་མེད་པས་ཆོག་ཤེས་པའི་དེ་དང་། སྦྱངས་པའི་ཡོན་
ཏན་བཅུ་གཉིས་ཀྱི་སྡོམ་པ་ལ་ཡང་དག་པར་བརྟེན་པའི་དེ་དང་། ཁས་བླངས་
པའི་བསླབ་པ་ཡོངས་སུ་མི་གཏོང་བའི་དེ་དང་། འདོད་ཡོན་རྣམས་ལ་ཆགས་
ཅན་ལ་སྨོད་པ་སྟེ་སྤོང་བའི་དེ་དང་། གཞན་མྱ་ངན་ལས་འདས་པ་ལ་འགོད་
པའི་དེ་དང་། བདོག་པ་ཀུན་གཏོང་བ་ལ་སེར་སྣ་མེད་པའི་དེ་དང་། རྒྱལ་སྲས་
ཀྱི་སྤྱོད་པ་ལ་མི་ཞུམ་པའི་སྤྲོ་བའི་དེ་དང་། དེ་ཀུན་བདེན་གྲུབ་ཏུ་ལྟ་བ་མེད་པ་
ཞེས་བྱ་བ་དེ་ལྟ་བུའི་ཡོངས་སུ་སྦྱོང་བ་སྙིང་རྗེ་ཆེན་པོ་དང་སྟོང་ཉིད་རྟོགས་པའི་



94
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཤེས་རབ་ཀྱིས་ཟིན་པ་རྣམ་པ་བཅུས་ས་བཞི་པ་ཡོངས་སུ་སྦྱོང་སྟེ། དེའི་སྐྱོན་
སེལ་ཞིང་ཡོན་ཏན་རྫོགས་པར་བྱེད་པའི་ཕྱིར། དེ་ལྟར་དུ།
ནགས་གནས་འདོད་ཆུང་ཆོག་ཤེས་དང་། །
སྦྱངས་པ་ཡང་དག་སྡོམ་བསྟེན་དང་། །
བསླབ་པ་ཡོངས་སུ་མི་གཏོང་དང་། །
འདོད་པ་རྣམས་ལ་སྨོད་པ་དང་། །
མྱ་ངན་འདས་དང་བདོག་ཀུན་གཏོང་། །
མི་ཞུམ་པ་དང་ལྟ་བ་མེད། །
ཅེས་སོ། །
ས་ལྔ་པ་སྦྱང་དཀའ་བའི་ཡོངས་སྦྱོང་ནི། རྙེད་བཀུར་གྱི་ཆེད་དུ་ཁྱིམ་པ་
དང་རབ་བྱུང་སོགས་ལ་འགྲོགས་འདྲིས་བྱེད་པ་སྤོང་བའི་ས་ལྔ་པའི་ཡོངས་སྦྱོང་
དང་། ཁྱིམ་ལ་འཁྲེན་པས་དད་ཅན་གྱི་ཁྱིམ་རབ་བྱུང་གཞན་ལ་མི་སྟོན་པ་སྤོང་
བའི་དེ་དང་། འདུ་འཛིར་གྱུར་པའི་གནས་དང་ཉན་རང་ཡིད་བྱེད་ཀྱི་བསམ་པ་
སྤོང་བའི་དེ་དང་། རྙེད་བཀུར་གྱི་ཆེད་དུ་བདག་ལ་བསྟོད་ཅིང་གཞན་ལ་བརྙས་
པ་སྤོང་བའི་དེ་དང་། མི་དགེ་བའི་ལས་ཀྱི་ལམ་བཅུ་སྤོང་བའི་དེ་དང་། ཐོས་
སོགས་ཀྱིས་ང་རྒྱལ་ཏེ་རློམ་པས་ཁེངས་པ་སྤོང་བའི་དེ་དང་། དགེ་སྡིག་ལ་
བླང་དོར་ཕྱིན་ཅི་ལོག་སྤོང་བར་བྱེད་པའི་དེ་དང་། བློ་ངན་ཏེ་འཇིག་ལྟ་སོགས་ལྔ་
སྤོང་བའི་དེ་དང་། ཉོན་མོངས་ལ་བཟོད་པ་སྟེ་ཆགས་སྡང་དང་དུ་ལེན་པ་སྤོང་



སྐབས་དང་པོ་རྣམ་མཁྱེན་བསྟན་པ་
བ་ཞེས་བྱ་བ་སྦྱོང་བྱེད་བཅུ་པོས་སྦྱངས་ནས་རྣམ་པར་སྤངས་ན་ས་ལྔ་པ་ནི་ཡང་
དག་པར་འཐོབ་སྟེ། དེའི་ཡོན་ཏན་མ་ལུས་པ་རྫོགས་པར་བྱེད་པའི་ཕྱིར། ཇི་
སྐད་དུ།
འདྲིས་དང་ཁྱིམ་ལ་འཁྲེན་པ་དང་། །
འདུ་འཛིར་གྱུར་པའི་གནས་དང་ནི། །
བདག་བསྟོད་གཞན་ལ་བརྙས་པ་དང་། །
མི་དགེའི་ལས་ཀྱི་ལམ་བཅུ་དང་། །
རློམ་པས་ཁེངས་དང་ཕྱིན་ཅི་ལོག །
བློ་ངན་དང་ནི་ཉོན་མོངས་བཟོད། །
བཅུ་པོ་འདི་ནི་རྣམ་སྤངས་ན། །
ས་ལྔ་པ་ནི་ཡང་དག་འཐོབ། །
ཅེས་སོ། །
ས་དྲུག་པ་མངོན་དུ་གྱུར་པའི་ཡོངས་སྦྱོང་ནི། སྦྱིན་སོགས་དྲུག་དང་
སྤང་བྱ་དྲུག་སྦྱར་ནས་སྦྱོང་བ་སྟེ། ལུས་ལོངས་སྤྱོད་ཐམས་ཅད་སྦྱིན་པར་བྱེད་
པའི་ཉམས་ལེན་ལྷག་པར་ཐོབ་པས་སློབ་མ་སྟེ་ཉན་ཐོས་ཀྱི་བྱང་ཆུབ་ལ་དགའ་
བའི་སེམས་སྤངས་པ་དང་། རང་དོན་ཡིད་བྱེད་ཀྱི་སེམས་སྤོང་བའི་ཚུལ་
ཁྲིམས་ལ་ཉམས་ལེན་ལྷག་པའི་བསེ་རུ་རང་རྒྱལ་གྱི་བྱང་ཆུབ་ལ་དགའ་བའི་
སེམས་སྤངས་པ་དང་། སྟོང་ཉིད་ལ་མི་སྐྲག་པའི་བཟོད་པ་ལྷག་པས་དེའི་དོན་



6
མངོན་རྟོགས་རྒྱན་འགྲེལ་གཞུང་དོན་རབ་གསལ་
ལ་སྐྲག་པའི་སེམས་སྤངས་པ་དང་། སྦྱིན་པ་ལ་སྤྲོ་བའི་བརྩོན་འགྲུས་ལྷག་པས་
སློང་བ་པོས་བསླངས་ན་སེམས་མི་ཞུམ་པ་དང་། སྦྱིན་པ་ལ་སེམས་རྩེ་གཅིག་
པའི་བསམ་གཏན་ལྷག་པས་ཕྱི་ནང་གི་བདོག་པ་ཀུན་བཏང་ཡང་འགྱོད་ནས་
མི་དགའ་བ་མེད་པ་དང་། སྦྱིན་པའི་ཕན་ཡོན་རྟོགས་པའི་ཤེས་རབ་ལྷག་པས་
དེའི་མཐའ་རང་ཉིད་དབུལ་ཡང་སློང་བའི་སྐྱེ་བོ་མི་སྤོང་བའི་སེམས་སྤོང་བ་སྟེ།
གཉེན་པོ་དྲུག་རྫོགས་པ་དང་སྤང་བྱ་དྲུག་སྤངས་པ་དེ་ལྟ་བུའི་ཡོངས་སུ་སྦྱོང་བ་
བཅུ་གཉིས་ཀྱིས་ས་ནི་དྲུག་པ་ཡང་དག་པར་འཐོབ་སྟེ། དེའི་སྐྱོན་སེལ་ཞིང་ཡོན་
ཏན་རྫོགས་པའི་སྒོ་ནས་འཐོབ་པའི་ཕྱིར། དེ་ལྟར་ཡང་། །
སྦྱིན་དང་ཚུལ་ཁྲིམས་བཟོད་བརྩོན་འགྲུས། །
བསམ་གཏན་ཤེས་རབ་རབ་རྫོགས་པས། །
སློབ་མ་དང་ནི་བསེ་རུ་ལ། །
དགའ་དང་སྐྲག་པའི་སེམས་སྤངས་པ། །
བསླངས་ན་མི་ཞུམ་བདོག་པ་ཀུན། །
བཏང་ཡང་མི་དགའ་མེད་པ་དང་། །
དབུལ་ཡང་སློང་བ་མི་སྤོང་བས། །
ས་ནི་དྲུག་པ་ཡང་དག་འཐོབ། །
ཅེས་སོ། །
ས་བདུན་པ་ལ་སྤང་བྱ་ཉི་ཤུ་སྤོང་བ་དང་། སྤོང་བྱེད་གཉེན་པོ་ཉི་ཤུ་



སྐབས་དང་པོ་རྣམ་མཁྱེན་བསྟན་པ་
བསྟེན་ཚུལ་གཉིས་སྦྱར་ཏེ་བཤད་པ་ནི། བྱང་སེམས་ས་བདུན་པ་དེས་རིམ་པ་
བཞིན་དུ་གང་ཟག་གི་བདག་དང༌། འཇིག་པའི་བདག་ཉིད་ཅན་སེམས་ཅན་
དང༌། རིས་རྫོགས་ཀྱི་བར་གནས་པ་སྲོག་ཏུ་བདེན་པར་འཛིན་པ་སྤོང་བར་བྱེད་
དེ། ཆོས་རྣམས་ཀྱི་ངོ་བོ་བདེན་སྟོང་རྣམ་པར་ཐར་པའི་སྒོ་སྟོང་པ་ཉིད་དང་།
རྒྱུ་བདེན་སྟོང་མཚན་མ་མེད་པ་དང་། འབྲས་བུ་བདེན་སྟོང་སྨོན་པ་མེད་པ་
གསུམ་ཡང་དག་པར་ཤེས་པའི་སེམས་དཔའ་ཡིན་པའི་ཕྱིར། དེ་བཞིན་དུ་རང་
དབང་བའི་གང་ཟག་གཅིག་ཏུ་འཛིན་པ་སྤོང་བ་ཡིན་ཏེ། དགེ་བ་བཅུའི་ལས་
ལམ་ལ་གསད་བྱ་དང་གསོད་པ་པོ་དང་བསད་པ་སོགས་འཁོར་གསུམ་བདེན་
པར་མི་དམིགས་པར་རྟོགས་པའི་ཕྱིར། སེམས་ཅན་ཆད་པར་འཛིན་པ་སྤོང་བ་
ཡིན་ཏེ། སྐྱེ་བ་དུ་མར་སྡུག་བསྔལ་གྱིས་གདུང་བའི་སེམས་ཅན་ལ་སྙིང་བརྩེ་བ་
དང་ལྡན་པའི་ཕྱིར། སེམས་ཅན་རྟག་པར་འཛིན་པ་སྤོང་བ་ཡིན་ཏེ། སེམས་
ཅན་བདེན་གྲུབ་ཀྱི་དངོས་པོར་དམིགས་པའམ་རློམ་པ་མེད་པར་རྟོགས་པའི་
ཕྱིར། བླང་དོར་གྱི་མཚན་མ་བདེན་འཛིན་སྤོང་བ་ཡིན་ཏེ། འཁོར་འདས་ཀྱི་
ཆོས་ཐམས་ཅད་བདེན་སྟོང་མཉམ་ཉིད་དུ་རྟོགས་པའི་ཕྱིར། མཐར་ཐུག་གི་རྒྱུ་
རིགས་ཐ་དད་པ་གསུམ་དུ་འཛིན་པ་སྤོང་སྟེ། ཐེག་པ་ཀུན་ཐེག་པ་ཆེན་པོའི་ཚུལ་
གཅིག་ཏུ་རྟོགས་པའི་ཕྱིར། མིང་གཟུགས་ཀྱི་ཕུང་པོའི་བདེན་འཛིན་སྤོང་
སྟེ། མིང་གཟུགས་ཀྱི་ཆོས་རྣམས་དོན་དམ་པར་མི་སྐྱེ་བར་ཡོངས་སུ་ཤེས་པའི་
ཕྱིར། ས་བོན་འཛིན་པ་ཁམས་སུ་བདེན་འཛིན་སྤོང་སྟེ། སྟོང་ཉིད་ཀྱི་ཆོས་ཟབ་



མངོན་རྟོགས་རྒྱན་འགྲེལ་གཞུང་དོན་རབ་གསལ་
མོ་ལ་ངེས་པར་རྟོག་པའི་བཟོད་པ་ཁོང་དུ་ཆུད་པའི་ཕྱིར། སྐྱེ་སྒོ་འབྱེད་པ་སྐྱེ་
མཆེད་དུ་བདེན་འཛིན་སྤོང་སྟེ། དེས་བསྡུས་པའི་ཤེས་བྱ་ཐམས་ཅད་ཐེག་པ་
ཆེན་པོའི་ཐབས་ཀྱི་སྒོ་ནས་གཟུང་འཛིན་བདེན་མེད་དུ་སྟོན་པའི་ཕྱིར། འདོད་
ཁམས་སོགས་ཁམས་གསུམ་ལ་གནས་བྱར་བདེན་འཛིན་སྤོང་སྟེ། བདེན་
འཛིན་གྱི་རྟོག་པ་ཐམས་ཅད་གཅོད་པའི་ཕྱིར། ཁམས་གསུམ་ལ་འདོར་བྱར་
བདེན་པར་ཆགས་པ་སྤོང་སྟེ། གཙང་བདེ་སོགས་ཀྱི་མཚན་མར་འཛིན་པའི་
ཚུལ་མིན་ཡིད་བྱེད་ཀྱི་རྟོག་པ་མེད་པ་དང་། འཇིག་ལྟ་སོགས་ལྔ་དོར་བ་
དང༌། ཆགས་སོགས་ཉོན་མོངས་པ་སྤོང་བའི་ཕྱིར། ལམ་གོང་མའི་ཁྱད་པར་
འཐོབ་མི་ནུས་སྙམ་དུ་སེམས་ཀུན་ཏུ་ཞུམ་པ་སྤོང་སྟེ། ཞི་གནས་ཁྱད་པར་ཅན་
གྱི་ཡོན་ཏན་ལ་དབང་ཐོབ་པའི་ཞི་གནས་བསྒོམ་པའི་ཕྱིར། སངས་རྒྱས་ལ་
བདེན་འཛིན་སྤོང་སྟེ། ལྷག་མཐོང་གིས་བསྡུས་པའི་ཤེས་རབ་དང༌། རྟེན་
འབྲེལ་སྒྱུ་མར་ཤེས་པའི་ཐབས་ལ་མཁས་པར་བྱེད་པའི་ཕྱིར། ཆོས་སུ་བདེན་
འཛིན་སྤོང་སྟེ། དམིགས་པར་ལྟ་བའི་ཁེངས་པ་དང་བྲལ་ཞིང་། གནས་
ལུགས་མངོན་སུམ་དུ་རྟོགས་པའི་སེམས་ཉེ་བར་ཞི་བའི་ཕྱིར། དགེ་འདུན་དུ་
བདེན་ཞེན་སྤོང་སྟེ། ཇི་ལྟ་ཇི་སྙེད་ཀྱིས་བསྡུས་པའི་གཟུགས་སོགས་ལ་ཐོགས་
པ་མེད་པའི་ཡེ་ཤེས་དང་ལྡན་པའི་ཕྱིར། ཚུལ་ཁྲིམས་སུ་ལྟ་བའི་བདེན་ཞེན་སྤོང་
སྟེ། ཆོས་གང་ལ་ཡང་བདེན་པར་མངོན་པར་ཞེན་པའི་གནས་མ་ཡིན་པར་
རྟོགས་པ་དང་ལྡན་པའི་ཕྱིར། སྟོང་པ་ཉིད་ལ་ཕྱིན་ཅི་ལོག་ཏུ་རྩོད་པ་སྤོང་



སྐབས་དང་པོ་རྣམ་མཁྱེན་བསྟན་པ་
སྟེ། ཆོས་རབ་ཏུ་རྣམ་འབྱེད་ཀྱི་དོན་ཇི་ལྟར་འདོད་པ་བཞིན་དུ་དུས་མཉམ་དུ་
སངས་རྒྱས་ཀྱི་ཞིང་ཐམས་ཅད་དུ་འགྲོ་བའི་ཕྱིར། བྱང་སེམས་ས་བདུན་པ་དེས་
རྒྱུ་འབྲས་བདེན་སྟོང་དང་། རྒྱུ་ལས་འབྲས་བུ་འབྱུང་བའི་རྟེན་འབྱུང་འགལ་
བར་བརྗོད་པ་འཛིན་པ་སྤོང་བ་ཡིན་ཏེ། དམིགས་པ་ལ་བདེན་པར་ཞེན་པའི་
སེམས་ཅན་རྗེས་འཛིན་གྱི་ཆེད་དུ། གདུལ་བྱ་དང་མཐུན་པར་ཐམས་ཅད་དུ་
བདག་གི་ལུས་ལ་དབང་བསྒྱུར་བ་ཐོབ་པ་རྒྱལ་པོ་སོགས་སུ་རབ་ཏུ་སྟོན་པའི་
སེམས་དཔའ་ཡིན་པའི་ཕྱིར། དེ་ལྟར་བཤད་པའི་ཉེས་པ་ཉི་ཤུ་རྒྱུད་གང་ལ་རྣམ་
པར་ཆད་པ་སྟེ་སྤངས་པ་དེ་ཡིས་ས་ནི་བདུན་པ་འཐོབ་སྟེ། ཡོན་ཏན་གྱི་ཆོས་ཉི་
ཤུ་རྫོགས་པའི་སྒོ་ནས་འཐོབ་པའི་ཕྱིར། དེ་སྐད་དུ། །
བདག་དང་སེམས་ཅན་འཛིན་པ་དང་། །
སྲོག་དང་གང་ཟག་ཆད་རྟག་དང་། །
མཚན་མ་རྒྱུ་དང་ཕུང་པོ་དང་། །
ཁམས་དང་སྐྱེ་མཆེད་དག་དང་ནི། །
ཁམས་གསུམ་པོ་ལ་གནས་དང་ཆགས། །
སེམས་ནི་ཀུན་ཏུ་ཞུམ་པ་དང་། །
དཀོན་མཆོག་གསུམ་དང་ཚུལ་ཁྲིམས་ལ། །
དེར་ལྟ་བ་ཡི་མངོན་ཞེན་དང་། །
སྟོང་པ་ཉིད་ལ་རྩོད་པ་དང་། །



100
མངོན་རྟོགས་རྒྱན་འགྲེལ་གཞུང་དོན་རབ་གསལ་
དེ་དང་འགལ་བའི་ཉེས་པ་ནི། །
ཉི་ཤུ་གང་ལ་རྣམ་ཆད་པ། །
དེ་ཡིས་ས་ནི་བདུན་པ་འཐོབ། །
ཅེས་སྤང་བྱ་བསྟན་ནས་གཉེན་པོ་ནི། །
རྣམ་ཐར་སྒོ་གསུམ་ཤེས་པ་དང་། །
འཁོར་གསུམ་རྣམ་པར་དག་ཉིད་དང་། །
སྙིང་རྗེ་དང་ནི་རློམ་མེད་དང་། །
ཆོས་མཉམ་ཉིད་དང་ཚུལ་གཅིག་ཤེས། །
མི་སྐྱེ་བ་དང་བཟོད་ཤེས་དང་། །
ཆོས་རྣམས་རྣམ་པ་གཅིག་ཏུ་སྟོན། །
རྟོག་པ་ཀུན་ཏུ་འཇོམས་པ་དང་། །
འདུ་ཤེས་ལྟ་དང་ཉོན་མོངས་སྤོང་། །
ཞི་གནས་ངེས་པར་སེམས་པ་དང་། །
ལྷག་མཐོང་ལ་ནི་མཁས་པ་དང་། །
སེམས་དུལ་བ་དང་ཐམས་ཅད་ལ། །
ཐོགས་པ་མེད་པའི་ཡེ་ཤེས་དང་། །
ཆགས་པའི་ས་མིན་གར་འདོད་པར། །
ཞིང་གཞན་དུ་ནི་མཉམ་འགྲོ་དང་། །



སྐབས་དང་པོ་རྣམ་མཁྱེན་བསྟན་པ་
101
ཀུན་ཏུ་བདག་གི་ངོ་བོ་ནི། །
སྟོན་པ་ཉིད་དང་ཉི་ཤུའོ། །
ཞེས་གསུངས་སོ། །
ས་བརྒྱད་པ་མི་གཡོ་བའི་ཡོངས་སྦྱོང་ནི། ས་བརྒྱད་པ་བས་སེམས་
གཅིག་གིས་སེམས་ཅན་ཀུན་གྱི་ཡིད་ཀྱི་སྤྱོད་པ་བཟང་ངན་ཤེས་པ་དང་།
ཕྱོགས་བཅུ་འཇིག་རྟེན་གྱི་ཁམས་རྣམས་སུ་རྣམ་པར་རོལ་པའི་རྫུ་འཕྲུལ་གྱི་
མངོན་པར་ཤེས་པས་རྩེ་བ་དང་། རང་གང་དུ་འཚང་རྒྱ་འགྱུར་གྱི་སངས་རྒྱས་
ཀྱི་ཞིང་བཟང་པོ་སྒྲུབ་པ་དང་། ཆོས་ཀྱི་ཚིག་དོན་ཡོངས་སུ་བརྟག་པའི་ཕྱིར་སྒོ་
གསུམ་གྱིས་སངས་རྒྱས་བསྟེན་པ་དང་། ལྷའི་མིག་གིས་སེམས་ཅན་གྱི་དབང་
པོ་རྣོ་རྟུལ་ཤེས་པ་དང་། རྒྱལ་བའི་ཞིང་སྦྱོང་བ་སྟེ་བརྟེན་པ་སངས་རྒྱས་ཀྱི་ཞིང་
གི་སེམས་ཅན་གྱི་ཉོན་མོངས་སྦྱོང་བ་དང་། དེ་ཀུན་བདེན་སྟོང་སྒྱུ་མ་ལྟ་བུར་ལྟ་
བ་ལ་གནས་པ་དང་
། སེམས་ཅན་གྱི་དོན་དུ་བསམ་བཞིན་དུ་སྲིད་པར་སྐྱེ་བ་
ལེན་པའི་ལས་ཏེ། ཡོངས་སྦྱོང་རྣམ་པ་འདི་བརྒྱད་ལ་བསླབས་པས་ས་བརྒྱད་
པ་འཐོབ་སྟེ། དེའི་སྐྱོན་སེལ་ཞིང་ཡོན་ཏན་ཡོངས་སུ་རྫོགས་པར་བྱེད་པའི་
ཕྱིར། དེ་སྐད་དུ།
སེམས་ཅན་ཀུན་ཡིད་ཤེས་པ་དང་། །
མངོན་པར་ཤེས་པས་རྩེ་བ་དང་། །
སངས་རྒྱས་ཞིང་བཟང་སྒྲུབ་པ་དང་། །



102
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཡོངས་སུ་བརྟག་ཕྱིར་སངས་རྒྱས་བསྟེན། །
དབང་པོ་ཤེས་དང་རྒྱལ་བ་ཡི། །
ཞིང་སྦྱོང་སྒྱུ་མ་ལྟར་གནས་དང་། །
བསམ་བཞིན་སྲིད་པ་ལེན་པ་དང་། །
ལས་ནི་རྣམ་པ་འདི་བརྒྱད་བཤད། །
ཅེས་གསུངས།
ས་དགུ་པ་ལ་ལེགས་པའི་བློ་གྲོས་ཀྱི་ཡོངས་སྦྱོང་ནི། ཕྱིན་དྲུག་གི་
ཉམས་ལེན་རྫོགས་པས་སྤྱིར་ཕུན་སུམ་ཚོགས་པའི་རྒྱུ་སྨོན་ལམ་དག་ནི་མཐའ་
ཡས་པ་འགྲུབ་པ་དང་། ངེས་ཚིག་སོ་སོ་ཡང་དག་རིག་པ་ཐོབ་པས་ལྷ་ལ་
སོགས་པའི་སྐད་ཤེས་པ་དང་། རིག་གྲོལ་སྨྲ་བའི་སྤོབས་པ་སོ་སོ་ཡང་དག་
རིག་པ་ཐོབ་པས་ཆོས་སྟོན་པ་ལ་སྤོབས་པ་ཆུ་བོ་ལྟ་བུ་རྒྱུན་མི་འཆད་པ་དང༌།
མངལ་དུ་འཇུག་པ་མཆོག་བུད་མེད་སྒྱུ་འཕྲུལ་ལྟ་བུའི་མངལ་དུ་སྐྱེ་བ་དང༌།
རིགས་མཆོག་རྒྱལ་པོ་དང་བྲམ་ཟེའི་རིགས། རུས་མཆོག་བུ་རམ་ཤིང་པ་ལྟ་
བུ། ཕ་མ་ནས་བདུན་བརྒྱུད་བར་མ་ཆད་པའི་ཆོ་འབྲང་དང་། རང་གིས་བརྟུལ་
ཏེ་བྱང་ཆུབ་ལ་བཞག་པ་རང་དབང་བའི་འཁོར་ཕུན་སུམ་ཚོགས་པ་དང༌།
མངལ་ནས་མི་སྐྱེ་བའི་སྐྱེ་བའམ་མི་མཆོག་རྣམས་ཀྱིས་བསྟོད་པར་སྐྱེ་བ་དང་།
སངས་རྒྱས་དང་གནས་གཙང་མའི་ལྷས་བསྐུལ་ནས་ངེས་པར་འབྱུང་བ་
དང༌། བྱང་ཆུབ་ཀྱི་ཤིང་ཨ་ཤཱཏྠ་ལྟ་བུའི་དྲུང་དུ་འདུག་པ་དང་། མངོན་མཐོ་



སྐབས་དང་པོ་རྣམ་མཁྱེན་བསྟན་པ་
103
103
ངེས་ལེགས་ཀྱི་ཡོན་ཏན་ཕུན་སུམ་ཚོགས་པ་རྣམས་ཀྱི་སྒོ་ནས་ཡོངས་སུ་སྦྱོང་
བར་བྱེད་པ་རྣམ་པ་བཅུ་གཉིས་ཀྱིས་ས་དགུ་པ་འཐོབ་སྟེ། སྙིང་རྗེ་ཆེན་པོ་དང་
སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་སྦྱང་བར་བྱས་པའི་ཁྱད་
པར་གྱིས་འཐོབ་པའི་ཕྱིར། དེ་ལྟར་ཡང་།
སྨོན་ལམ་དག་ནི་མཐའ་ཡས་དང་། །
ལྷ་ལ་སོགས་པའི་སྐད་ཤེས་དང་། །
སྤོབས་པ་ཆུ་བོ་ལྟ་བུ་དང་། །
མངལ་དུ་འཇུག་པའི་མཆོག་དང་ནི། །
རིགས་དང་རུས་དང་ཆོ་འབྲང་དང་། །
འཁོར་དང་སྐྱེ་བ་དག་དང་ནི། །
ངེས་འབྱུང་བྱང་ཆུབ་ཤིང་རྣམས་དང་། །
ཡོན་ཏན་ཕུན་སུམ་ཚོགས་པ་ཡིན། །
ཞེས་གསུངས།
གཉིས་པ་འབྲས་བུ་ས་བཅུ་པ་ལ། འདའ་བྱ་ས་དགུ་བཤད་པ་དང་།
དེ་ལས་འདས་པ་ས་བཅུ་པ་བཤད་པ་གཉིས་ལས།
དང་པོ་ནི། ཉན་ཐོས་ལ་སོགས་པའི་བྱང་ཆུབ་འཐོབ་པའི་རིགས་དང་
ལྡན་པ་ཆོས་མཆོག་གི་གནས་སྐབས་རིགས་ཀྱི་ས་དང་། འབྲས་བུ་དང་པོ་རྒྱུན་
ཞུགས་ལ་ཞུགས་པ་ནི་ཟུང་བཞིའི་ཡ་གྱལ་དང་པོ་ཡིན་པས་བརྒྱད་པའི་ས་



104
མངོན་རྟོགས་རྒྱན་འགྲེལ་གཞུང་དོན་རབ་གསལ་
དང༌། རྒྱུན་དུ་ཞུགས་པ་འབྲས་གནས་ནི་དེ་ཁོ་ན་མཐོང་བས་མཐོང་བའི་ས་
དང་། ལན་ཅིག་ཕྱིར་འོང་འབྲས་གནས་ནི་འདོད་པའི་འདོད་ཆགས་སོགས་དྲུག་
སྤངས་ཏེ་སྲབ་མོར་བྱས་པས་བསྲུབས་པའི་ས་དང་། ཕྱིར་མི་འོང་འབྲས་
གནས་ནི་འདོད་པའི་འདོད་ཆགས་དང་གནོད་སེམས་སྤངས་པས་འདོད་ཆགས་
དང་བྲལ་བའི་ས་དང་། དགྲ་བཅོམ་པ་ནི་ལམ་གྱི་བྱ་བ་བྱས་པར་རྟོགས་པས་
བྱས་པ་རྟོགས་པའི་ས་དང་། ཉན་ཐོས་ཀྱི་འབྲས་བུ་ལྷག་མ་ལ་ཞུགས་པ་གསུམ་
ནི་ཉན་ཐོས་ཀྱི་ས་དང་། རང་རྒྱལ་བསེ་རུ་ལྟ་བུ་དང་ཚོགས་སྤྱོད་རྣམས་ནི་རང་
རྒྱལ་གྱི་ས་རྣམས་དང་། སྔར་ཇི་སྐད་བཤད་པའི་བྱང་སེམས་ཀྱི་ས་རབ་དགའ་
ལ་སོགས་དགུ་པོ་ནི་བྱང་སེམས་ཀྱི་ས་ཞེས་གཅིག་ཁོ་ནར་བགྲང་སྟེ། འདའ་བྱ་
ས་དགུའི་གནས་ནས་འདའ་བའི་ས་གཅིག་ཏུ་བསྡུས་ནས་བཞག་པའི་ཕྱིར།
གཉིས་པ་དེ་ལས་འདས་པ་ས་བཅུ་པ་བཤད་པ་ནི། དེ་ལྟར་ས་དགུ་
འདས་ནས་བྱང་ཆུབ་ཆེན་པོ་མ་ཐོབ་ཀྱང་། མངོན་པར་ཤེས་པ་ཆེན་པོ་ལ་དབང་
བའི་སྨོན་ལམ་གྱི་མཐུས། དགའ་ལྡན་གྱི་གནས་ན་གནས་པ་ལ་སོགས་པ་
མཛད་པ་བཅུ་གཉིས་ཀྱི་སངས་རྒྱས་པའི་སྦྱོར་བ་ཤེས་པ་གང་གིས་སངས་རྒྱས་
ཀྱི་ས་དེ་ལ་གནས་པའི་རྗེས་ཐོགས་དེ་མ་ཐག་སངས་རྒྱས་ཀྱི་ས་ཞེས་བཤད་པ་དེ་
ནི། བྱང་ཆུབ་སེམས་དཔའི་ས་བཅུ་པ་ཆོས་ཀྱི་སྤྲིན་ཡིན་པར་ཤེས་པར་བྱའོ། །
འོ་ན་སངས་རྒྱས་ཀྱི་སར་འགལ་ལོ་ཞེ་ན། དེར་གནས་བྱང་སེམས་ཀྱི་དབང་
བྱས་ནས་ས་བཅུ་པ་ལ་ནི་བྱང་སེམས་སངས་རྒྱས་ལ་ཞུགས་པ་ཡིན་པས་སངས་



སྐབས་དང་པོ་རྣམམཁྱེན་བསྟན་པ་
105
རྒྱས་ཁོ་ནར་བརྗོད་པར་བྱ་ཡི། སྟོབས་ལ་སོགས་པ་སངས་རྒྱས་ཀྱི་ཆོས་
ཡོངས་སུ་མ་རྫོགས་པས་ཡང་དག་པར་རྫོགས་པའི་སངས་རྒྱས་ནི་མ་ཡིན་
ནོ། །ཞེས་ཉི་ཁྲི་ལས་འབྱུང་བའི་ཕྱིར། དེ་སྐད་དུ།
ས་དགུ་འདས་ནས་ཡེ་ཤེས་ནི། །
གང་གི་སངས་རྒྱས་སར་གནས་པ། །
དེ་ནི་བྱང་ཆུབ་སེམས་དཔའི་ས། །
བཅུ་པ་ཡིན་པར་ཤེས་པར་བྱ། །
ཞེས་གསུངས་སོ། །
གསུམ་པ་གཉེན་པོའི་ཚོགས་བྱེ་བྲག་ཏུ་བཤད་པ་ལ་བཞི་ལས། དབྱེ་
གཞི་ནི་མཐོང་ལམ་དང་གོམས་པ་སྟེ་སྒོམ་པའི་ལམ་དག་གོ། །དབྱེ་ངོ་ནི་དེ་ལ་
སྤང་བྱའི་གཉེན་པོ་རྣམ་པ་བརྒྱད་དུ་ཤེས་པར་བྱའོ། །ཐ་དད་ནི་ཕལ་ཆེར་ཐ་དད་
དེ་དུས་སྔ་ཕྱི་ཡོད་པའི་ཕྱིར་རོ། །གྲང་ངེས་ནི་གཟུང་བར་རྣམ་པར་རྟོག་པ་བཞི་
དང༌། འཛིན་པ་རྣམ་པར་རྟོག་པ་བཞི་སྟེ་བརྒྱད་ཡོད་པས། དེ་རྣམས་ཉེ་བར་ཞི་
བར་བྱ་བའི་ཕྱིར་སྒོམ་པའི་གཉེན་པོ་བརྒྱད་དུ་ངེས་སོ། །དེ་ལྟར་ཡང་།
མཐོང་དང་གོམས་པའི་ལམ་དག་ལ། །
གཟུང་དང་འཛིན་པའི་རྣམ་རྟོག་རྣམས། །
ཉེ་བར་ཞི་བར་བྱ་བའི་ཕྱིར། །
གཉེན་པོ་རྣམ་པ་བརྒྱད་ཅེས་བྱ། །



106
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཞེས་གསུངས།
བཞི་པ་ངེས་འབྱུང་སྒྲུབ་པ་ནི། ཆེད་དུ་བྱ་བ་གསུམ་ཇི་སྐད་བཤད་པ་
གཅིག་ཏུ་བྱས་པ་དང་། ཤེས་རབ་ཀྱིས་ཆོས་ཐམས་ཅད་བདེན་སྟོང་མཉམ་ཉིད་
མཁྱེན་པའི་ཐུགས་རྗེ་ཆེན་པོ་དང་། སྙིང་རྗེས་སེམས་ཅན་གྱི་དོན་བྱེད་པའི་ཡེ་
ཤེས་དང་། མཚན་མ་མེད་པས་འབད་མེད་ལྷུན་གྲུབ་ཀྱི་གཞན་དོན་དང་། སྔོན་
དང་ཕྱི་མའི་མཐའ་ལས་འདས་པར་ངེས་འབྱུང་སྟེ་སྲིད་ཞིའི་མཐའ་སྤངས་པས་
སྤང་བྱ་ཟད་པ་ཐོབ་པ་དང་། སྤང་བྱ་ཟད་པས་ཐེག་པ་གསུམ་གྱི་རྟོགས་བྱའི་དོན་
ཐམས་ཅད་ཐོབ་པ་གཏན་དུ་བའི་མཚན་ཉིད་ཅན་དང་
། ཆོས་བཅུ་རྣམ་པ་ཐམས་
ཅད་དུ་མངོན་སུམ་དུ་མཁྱེན་པའི་རྣམ་མཁྱེན་དང་། རྣམ་མཁྱེན་དེའི་ཁྱད་པར་
གྱི་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་བསྡུས་པ་རྣམས་ཏེ། འདིར་ངེས་འབྱུང་
ཡོད་མེད་ནི་སྡེབ་སྦྱོར་གྱི་དབང་ཡིན་གྱི་དོན་ཡོད་པར་གཅིག་གོ། །དེ་ལྟར་ཡུལ་
གྱི་དབྱེ་བས་ངེས་པར་འབྱུང་ས་རྣམ་པ་བརྒྱད་ཀྱི་བདག་ཉིད་འདི་ཉམས་སུ་ལེན་
པའི་བྱ་བ་ངེས་འབྱུང་སྒྲུབ་པ་ཡིན་ཞེས་བྱ་སྟེ། ངེས་པར་འབྱུང་ས་སྤྱི་དང་བྱེ་
བྲག་བརྒྱད་ཀྱི་སྒོ་ནས་ཤེས་པར་བྱ་བའི་ཕྱིར། དེ་སྐད་དུ།
ཆེད་དུ་བྱ་དང་མཉམ་ཉིད་དང་། །
སེམས་ཅན་དོན་དང་འབད་མེད་དང་། །
མཐའ་ལས་འདས་པར་ངེས་འབྱུང་དང་། །
ཐོབ་པའི་མཚན་ཉིད་ངེས་འབྱུང་དང་། །



སྐབས་དང་པོ་རྣམམཁྱེན་བསྟན་པ་
__
107
རྣམ་པ་ཐམས་ཅད་མཁྱེན་ཉིད་དང་། །
ལམ་གྱི་ཡུལ་ཅན་ངེས་འབྱུང་སྟེ། །
རྣམ་པ་བརྒྱད་ཀྱི་བདག་ཉིད་འདི། །
ངེས་འབྱུང་སྒྲུབ་པ་ཡིན་ཞེས་བྱ། །
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་
པའི་རྒྱན་གྱི་འགྲེལ་པ་གཞུང་དོན་རབ་གསལ་ཞེས་བྱ་བ་ལས། རྣམ་པ་ཐམས་
ཅད་མཁྱེན་པ་ཉིད་ཀྱི་སྐབས་ཏེ་དང་པོའོ།། །།



108
མངོན་རྟོགས་རྒྱན་འགྲེལ་གཞུང་དོན་རབ་གསལ་
༈ གཉིས་པ་རྒྱུ་ཐུན་མོང་མ་ཡིན་པ་ལམ་ཤེས་ཀྱི་ཡན་ལག་རྒྱས་
པར་བཤད་པ་ལ་གཉིས། ལམ་ཤེས་ཀྱི་ཡན་ལག་དང་། ཡན་ལག་ཅན་གྱི་
ལམ་ཤེས་སོ། །དང་པོ་ལ་རྟེན། ཡུལ། ཐེག་པ། ངོ་བོ། བྱེད་ལས་ཀྱི་ཁྱད་
པར་ལྔ་ལས།
དང་པོ་ནི། འདོད་གཟུགས་ཀྱི་ལྷ་རྣམས་ཀྱི་ང་རྒྱལ་བཅོམ་ནས་སེམས་
བསྐྱེད་ཀྱི་སྣོད་དུ་རུང་བར་བྱ་བའི་ཕྱིར་དུ། དེ་བཞིན་གཤེགས་པའི་རང་བཞིན་གྱི་
འོད་ཀྱིས་ལྷ་རྣམས་ཀྱི་འོད་མོག་མོག་པོར་མཛད་པ་དགོས་པ་ཡོད་དེ། སེམས་
བསྐྱེད་དང་ལམ་ཤེས་སྐྱེ་བ་ལ་གོང་མའི་ཁྱད་པར་དོན་དུ་མི་གཉེར་བའི་ང་རྒྱལ་
བཅོམ་པ་དགོས་པར་ཤེས་པའི་ཆེད་ཡིན་པའི་ཕྱིར། གཉིས་པ་ཡུལ་ནི། ལམ་
ཤེས་སྐྱེ་བའི་རྟེན་གྱི་ཡུལ་ངེས་པ་ཡིན་ཏེ། ལམ་གསུམ་རྫོགས་པར་བསྒོམ་པའི་
ལམ་ལ་མཁས་པ་ནི། དེའི་སྔོན་དུ་རིགས་ཅན་གསུམ་ཀའི་དོན་དུ་སངས་རྒྱས་
ཐོབ་འདོད་ཀྱི་རྟེན་ངེས་པར་དགོས་པའི་ཕྱིར། གསུམ་པ་ཐེག་པ་ནི། བྱང་ཆུབ་
སེམས་དཔའ་ལས་གཞན་ལ་ལམ་ཤེས་སྐྱེར་མི་རུང་བ་མ་ཡིན་ཏེ། སེམས་ཅན་
ཐམས་ཅད་ལ་སངས་རྒྱས་ཀྱི་རིགས་ཀྱིས་ཁྱབ་པའི་ཕྱིར། བཞི་པ་ངོ་བོ་
ནི། ལམ་ཤེས་ནི་ཉན་ཐོས་ཀྱི་ལམ་ལས་རང་བཞིན་ཁྱད་པར་འཕགས་ཏེ། ཉོན་
མོངས་གཙོ་བོར་མི་སྤོང་བར་གཞན་དོན་བསྒྲུབ་པའི་ཡན་ལག་ཏུ་བྱེད་པའི་རང་
བཞིན་ཅན་ཡིན་པའི་ཕྱིར། ལྔ་པ་བྱེད་ལས་ནི། ཉན་ཐོས་ལས་དེའི་ལས་ཀྱང་
ཁྱད་པར་དུ་འཕགས་ཏེ། འཁོར་བ་ཇི་སྲིད་པར་སེམས་ཅན་གྱི་དོན་ལ་ཞུགས་



སྐབས་གཉིས་པ་ལམ་ཤེས་བསྟན་པ་
109
པའི་བསམ་པས་དུས་མ་ཡིན་པར་ཡང་དག་མཐའ་མངོན་དུ་མི་བྱེད་ཅིང་།
སེམས་ཅན་མཐའ་ཡས་པ་སྨིན་ཅིང་གྲོལ་བའི་བྱེད་ལས་ཅན་ཡིན་པའི་ཕྱིར། དེ་
སྐད་དུ།
ལྷ་རྣམས་རུང་བར་བྱ་བའི་ཕྱིར། །
འོད་ཀྱིས་མོག་མོག་པོར་མཛད་དང་། །
ཡུལ་ངེས་པ་དང་ཁྱབ་པ་དང་། །
རང་བཞིན་དང་ནི་དེ་ཡི་ལས། །
ཞེས་སོ། །
གཉིས་པ་ཡན་ལག་ཅན་གྱི་ལམ་ཤེས་ལ། ཉན་ཐོས་དང་། རང་རྒྱལ་
དང༌
། བྱང་སེམས་ཀྱི་ལམ་ཤེས་དང་གསུམ། དང་པོ་ལ་འབྲས་བུ་ལམ་ཤེས་
ཀྱི་རང་བཞིན་དང་། རྒྱུ་ངེས་འབྱེད་ཆ་མཐུན་གཉིས་ལས་དང་པོ་ནི། །
ལམ་ཤེས་ཉིད་རྫོགས་པར་སྒོམ་པ་ཉིད་ཀྱི་ཚུལ་ལ་ནི་ཉན་ཐོས་ཀྱི་ལམ་
འདི་ཇི་ལྟར་སྒོམ་པ་ཡང་བྱང་ཆུབ་སེམས་དཔས་དེ་ལྟར་ཡོངས་སུ་ཤེས་པར་བྱ་
སྟེ། འཕགས་པའི་བདེན་པ་བཞི་དག་གི་རྣམ་པ་མི་རྟག་སོགས་བཅུ་དྲུག །
སྦྱོར་བའི་དུས་སུ་སེམས་བསྐྱེད་དང་མཇུག་ཏུ་བསྔོ་བ། དངོས་གཞིའི་དུས་སུ་དེ་
དག་བདེན་པའི་ངོ་བོ་ཉིད་ཅིར་ཡང་མི་དམིགས་པའི་ཤེས་རབ་ཀྱིས་ཟིན་པའི་ཁྱད་
པར་གསུམ་ལྡན་གྱི་སྒོ་ནས་ནི་བསྒོམ་པར་བྱ་དགོས་པའི་ཕྱིར། འདིར་བཤད་
པའི་ཉན་ཐོས་ཀྱི་ལམ་ཤེས་པའི་ལམ་ཤེས་ནི། མི་རྟག་སོགས་བཅུ་དྲུག་མངོན་



110
མངོན་རྟོགས་རྒྱན་འགྲེལ་གཞུང་དོན་རབ་གསལ་
སུམ་དུ་རྟོགས་པའི་ཡེ་ཤེས་ཡིན་ལ། དེ་ཡང་ཉན་ཐོས་ཀྱི་རིགས་ཅན་རྗེས་སུ་
གཟུང་བའི་ཆེད་དུ་སྒོམ་པ་སྟེ། རང་ཉིད་དེ་ལས་ངེས་པར་འབྱུང་བའི་ཕྱིར་ལམ་
མི་བསྒོམ་མོ། །དེ་ལྟར་ཡང་། །
ལམ་ཤེས་ཉིད་ཀྱི་ཚུལ་ལ་ནི། ། །
འཕགས་པའི་བདེན་པ་བཞི་དག་གི། །
རྣམ་པ་མི་དམིགས་སྒོ་ནས་ནི། །
ཉན་ཐོས་ལམ་འདི་ཤེས་པར་བྱ། །
ཞེས་གསུངས།
འདིར་བདེན་བཞི་ལ་དམིགས་པའི་རྣམ་པ་བཅུ་དྲུག་ནི། རྐྱེན་ལས་སྐྱེས་
པས་མི་རྟག་པའི་རྣམ་པ། ལས་ཉོན་གྱི་དབང་དུ་གྱུར་པས་སྡུག་བསྔལ་བའི་
རྣམ་པ། དོན་གཞན་གྱི་བདག་གིས་སྟོང་པས་སྟོང་པའི་རྣམ་པ་དང་། ངོ་བོར་
གྱུར་པའི་བདག་མེད་པས་བདག་མེད་དེའི་མཚན་ཉིད་དེ་རང་བཞིན་ཞི་བའི་རྣམ་
པ་སྟེ་བཞི་ནི་སྡུག་བསྔལ་གྱི་རྣམ་པའོ། །སྡུག་བསྔལ་གྱི་རྩ་བའི་རྒྱུ་ཡི་ངོ་བོ་ཉིད་
ཡིན་པས་ནད་དང་འདྲ་བར་རྒྱུའི་རྣམ་པ། སྡུག་བསྔལ་གྱི་ཕུང་པོ་ཀུན་འབྱུང་
བའི་ངོ་བོ་ཉིད་ཀྱིས་འབྲས་དང་འདྲ་བར་ཀུན་འབྱུང་བའི་རྣམ་པ་དང་། སྡུག་
བསྔལ་དྲག་པོ་འཕྲལ་དུ་སྐྱེ་བའི་ངོ་བོ་ཉིད་ཀྱི་ཟུག་རྔུ་དང་འདྲ་བར་རབ་ཏུ་སྐྱེ་བའི་
རྣམ་པ་དང་། སྡུག་བསྔལ་བརྒྱུད་མར་བྱུང་བས་ཤིན་ཏུ་འཇོམས་པའི་རྐྱེན་གྱི་ངོ་
བོ་ཉིད་ཀྱི་སྡིག་པའི་རྣམ་པ་དང་འདྲ་བར་རྐྱེན་གྱི་རྣམ་པ་སྟེ་བཞི་ནི་ཀུན་འབྱུང་གི་



སྐབས་གཉིས་པ་ལམ་ཤེས་བསྟན་པ་
111
རྣམ་པའོ། །འགོག་པ་རང་གི་ངོ་བོ་བདག་མེད་པས་འགོག་པའི་རྣམ་པ་དང་།
སྡུག་བསྔལ་ལམ་ཉོན་མོངས་ཞི་བའི་བྲལ་བ་ཡིན་པས་ཞི་བའི་རྣམ་པ་དང་།
གཙང་བ་དང་བདེ་བའི་ངོ་བོར་གྱུར་པའི་བྲལ་བ་ཡིན་པས་གྱ་ནོམ་པའི་རྣམ་པ་
དང༌། རྣམ་པར་ཐར་པའི་སྒོ་གསུམ་དང་། གང་ངེས་པར་འབྱུང་བ་སླར་
འཁོར་བར་མངོན་པར་འདུ་བྱེད་པ་མེད་པས་ངེས་པར་འབྱུང་བའི་རྣམ་པ་སྟེ་
བཞི་ནི་འགོག་པའི་རྣམ་པའོ། །མྱང་འདས་དངོས་སུ་བགྲོད་པའི་ལམ་གྱི་རྣམ་
པ་དང༌། ཉོན་མོངས་ཀྱི་ས་བོན་དངོས་གཉེན་དུ་རིགས་པ་དེའི་རྣམ་པ་དང་།
སེམས་ཀྱི་གནས་ལུགས་མངོན་སུམ་དུ་རྟོགས་པར་བྱེད་པས་སྒྲུབ་པའི་རྣམ་པ་
དང༌། སྡུག་བསྔལ་གཏན་ཟད་དུ་བྱེད་པའི་ལམ་ཡིན་པས་ངེས་པར་འབྱིན་པའི་
རྣམ་པ་སྟེ་བཞི་ནི་ལམ་གྱི་རྣམ་པའོ། །
གཉིས་པ་རྒྱུ་ངེས་འབྱེད་ཆ་མཐུན་ནི། འཕགས་པ་ཉན་ཐོས་ཀྱི་སྦྱོར་
ལམ་ལ་བཞི་ལས། གཟུགས་སོགས་ཕུང་པོ་ལྔ་སྟོང་པ་ཉིད་ལ་དམིགས་ནས་
རྣམ་པ་དོན་དམ་པར་རང་རང་གི་ངོ་བོས་སྟོང་པའི་ཕྱིར་གཟུགས་སོགས་དང་
བྱང་སེམས་ཀྱི་སྟོང་པ་ཉིད་རྣམས་དོན་ལ་ཐ་དད་མེད་ཅིང་བློས་ཀྱང་དབྱེར་མེད་
པར་རྟོགས་ཏེ་སྒོམ་པས་དྲོ་བ་དང་། གཟུགས་སོགས་སྟོང་པ་དེ་དག་ཅིར་ཡང་
མི་དམིགས་པར་རྟོགས་པས་རྩེ་མོར་གྱུར་པ་དག་ཏུ་འདོད་པ་དང་། གཟུགས་
སོགས་སྟོང་པ་དེ་ལ་རྟག་པ་དང་སོགས་པ་མི་རྟག་པ་ལ་སོགས་པའི་ཚུལ་གྱི་
གནས་པ་བཀག་པ་སྟེ་མི་གནས་པར་བསྟན་པས་བཤད་པའི་བཟོད་པ་རྣམས་



112
མངོན་རྟོགས་རྒྱན་འགྲེལ་གཞུང་དོན་རབ་གསལ་
དང་། བྱང་སེམས་ཀྱི་ས་བཅུ་ལ་སོགས་པ་དག་ལས་བརྩམས་པ་སྟེ་ཐོག་མར་
བྱས་ནས་ནི་དམིགས་པའི་ཚུལ་གྱིས་མི་གནས་པ་སྟེ། གནས་བྱར་མི་རུང་བ་
རྒྱས་པར་བསྟན་པ་ཡིས་ཆོས་ཀྱི་མཆོག་ཏུ་གྱུར་པར་མདོ་ལས་བཤད་དེ། དེ་
དག་ལ་དམིགས་པས་གནས་པར་མི་བྱ་བ་ཅིའི་ཕྱིར་ཞེ་ན། སངས་རྒྱས་ཀྱིས་
ཡོད་མེད་མ་ལུས་པ་མཁྱེན་ནས་ཆོས་རྣམས་དོན་དམ་པར་བདེན་པ་རྡུལ་ཙམ་
ཡང་མ་གཟིགས་པའི་ཕྱིར་རོ། །དེ་ལྟར་ཡང་།
འཕགས་པ་ཉན་ཐོས་ལམ་ལ་ནི། །
གཟུགས་ལ་སོགས་པ་སྟོང་པའི་ཕྱིར། །
སྟོང་པ་ཉིད་རྣམས་དབྱེར་མེད་པས། །
དྲོ་བ་དེ་དག་མི་དམིགས་པས། །
རྩེ་མོར་གྱུར་པ་དག་ཏུ་འདོད། །
དེ་ལ་རྟག་ལ་སོགས་ཚུལ་གྱིས། །
གནས་པ་བཀག་པས་བཟོད་པ་རྣམས། །
ས་བཅུ་དག་ལས་བརྩམས་ནས་ནི། །
མི་གནས་རྒྱས་པར་བསྟན་པ་ཡིས། །
ཆོས་ཀྱི་མཆོག་ཏུ་འགྱུར་བཤད་དེ། །
ཅི་ཕྱིར་ཞེ་ན་སངས་རྒྱས་ཀྱིས། །
མཁྱེན་ནས་ཆོས་རྣམས་མ་གཟིགས་ཕྱིར། །



སྐབས་གཉིས་པ་ལམ་ཤེས་བསྟན་པ་
113
ཞེས་སོ། །
གཉིས་པ་རང་རྒྱལ་གྱི་ལམ་ཤེས་ལ་གསུམ་སྟེ། ཉན་ཐོས་ལས་ཁྱད་
ཞུགས་པར་བསྟན་པ། ཁྱད་པར་ཅན་རང་རྒྱལ་གྱི་ལམ། རྒྱུ་ངེས་འབྱེད་ཆ་
མཐུན་ནོ། །དང་པོ་ལ་ཡེ་ཤེས་ཟབ་པར་བསྟན་པ་དང་། ཟབ་མོ་ལ་རྩོད་པ་སྤང་
བ་གཉིས་ལས་དང་པོ་ནི།
རང་བྱུང་རང་སངས་རྒྱས་རྣམས་སྲིད་པ་ཐ་མ་པའི་ཚེ་གཞན་ལ་མ་
ལྟོས་པར་བདག་ཉིད་ཀྱི་སྨོན་ལམ་ལ་སོགས་པའི་མཐུས་བྱང་ཆུབ་རྟོགས་པའི་
ཕྱིར་དེ་ལ་སློབ་དཔོན་གཞན་གྱིས་བསྟན་མི་དགོས་པ་ནི། མཉམ་བཞག་ཏུ་
བརྗོད་པའི་ཡུལ་མ་ཡིན་པའི་དོན་རྟོགས་པ་ནི་ཤེས་པ་ཟབ་པ་སྟེ་གཞན་གྱིས་རང་
ལ་བསྟན་མི་དགོས་པའོ། །རྗེས་ཐོབ་ཏུ་ངག་གི་འབྲས་རྟགས་ལས་གཞན་གྱིས་
མི་རྟོགས་པ་ནི་མ་བརྗོད་པ་ཟབ་པ་སྟེ། ཡང་གི་སྒྲས་བསྡུས་པ་གཞན་ལ་ངེས་
པར་ངག་གིས་ཆོས་མི་སྟོན་པའོ། །ཟབ་པ་དེ་གཉིས་དང་ལྡན་པའི་བསེ་རུ་ལྟ་
བུའི་རང་རྒྱལ་གྱི་ཡེ་ཤེས་དེ་ནི་ཉན་ཐོས་ལས་རྟོགས་པ་ཟབ་པ་ཉིད་དུ་མངོན་པར་
བརྗོད་དེ། ཉན་ཐོས་ལྟར་ཆོས་སྟོན་པའི་ངག་གི་འབྲས་རྟགས་ལས་རྟོགས་མི་
ནུས་ཤིང་། ལུས་ཀྱིས་ཆོས་སྟོན་པའི་དབང་གིས་རྟོགས་པ་ཟབ་མོ་དང་ལྡན་
པའི་ཕྱིར།།
རང་བྱུང་བདག་ཉིད་རྟོགས་པའི་ཕྱིར། །
གཞན་གྱིས་བསྟན་ཡང་མི་དགོས་ལ། །



114
མངོན་རྟོགས་རྒྱན་འགྲེལ་གཞུང་དོན་རབ་གསལ་
བསེ་རུ་ལྟ་བུའི་ཡེ་ཤེས་ནི། །
ཟབ་པ་ཉིད་དུ་མངོན་པར་བརྗོད། །
ཅེས་སོ། །
གཉིས་པ་ཟབ་མོ་ལ་རྩོད་པ་སྤང་བ་ནི། བདེན་བཞི་ལ་དམིགས་ནས་
རྣམ་པ་མི་རྟག་ལ་སོགས་པ་བཅུ་དྲུག །དགེ་བ་ལ་དམིགས་ནས་རྣམ་པ་བླང་
དོར་དང་། རྟེན་འབྲེལ་ལ་དམིགས་ནས་རྣམ་པ་ལུགས་འབྱུང་ལུགས་ཟློག་
རྟོགས་པར་དོན་གཉེར་གྱི་སློབ་མ་གསུམ་པོ་གང་དང་གང་དམིགས་ཡུལ་གྱི་དོན་
ནི་གསུམ་པོ་གང་དང་གང་ལ། རྣམ་པ་གསུམ་པོ་ཇི་ལྟ་ཇི་ལྟར་ཉན་ཅིང་རྟོགས་
པར་འདོད་པའི་སློབ་མ་གསུམ་པོ་དེ་དང་དེ་ལ་དམིགས་ཡུལ་གསུམ་པོའི་དོན་དེ་
དང་དེ་ནི། ཇི་ལྟར་ངག་གི་སྒྲ་མེད་ཀྱང་ལུས་ལ་བརྟེན་ནས་ཇི་ལྟར་རྟོགས་པར་
འདོད་པ་དེ་དང་དེ་ལྟར་སྣང་བ་སྟེ། ཇི་སྐད་དུ།
གང་གང་དོན་ནི་གང་གང་ལ། །
ཇི་ལྟ་ཇི་ལྟར་ཉན་འདོད་པ། །
དེ་དེ་ལ་དོན་དེ་དང་དེ། །
སྒྲ་མེད་ཀྱང་དེ་དེ་ལྟར་སྣང་། །
ཞེས་གསུངས།
གཉིས་པ་ཁྱད་པར་ཅན་རང་རྒྱལ་གྱི་ལམ་ནི། བསེ་རུ་ལྟ་བུས་མཚོན་
པའི་རང་རྒྱལ་ཐམས་ཅད་ཀྱི་ལམ་དེ་ནི་གཟུང་རྟོག་སྤངས་པ་དང་། འཛིན་རྟོག་



སྐབས་གཉིས་པ་ལམ་ཤེས་བསྟན་པ་
115
མ་སྤངས་པ་དང་། རྟེན་གྱི་ཁྱད་པར་གསུམ་དང་ལྡན་པས་ཡང་དག་བསྡུས་
པར་ཤེས་བྱ་སྟེ། གཟུང་བ་གཟུགས་ལ་སོགས་པ་ཕྱི་རོལ་གྱི་དོན་བདེན་པར་
རྟོག་པ་སྤོང་བའི་ཕྱིར་དང་། གཟུགས་འཛིན་ཤེས་པ་སོགས་རང་བཞིན་མེད་
པར་མ་རྟོགས་པས་འཛིན་པ་བདེན་པར་འཛིན་པ་མི་སྤོང་བའི་ཕྱིར་དང་ནི།
རིགས་ལ་བརྟེན་པའི་རྟེན་གྱིས་ཁྱད་པར་དུ་བྱས་པར་ཤེས་པར་བྱ་བའི་ཕྱིར། དེ་
ཡང་བྱང་ཆུབ་སེམས་དཔའ་སེམས་བསྐྱེད་དང་བསྔོ་བ་དང་། སྟོང་ཉིད་རྟོགས་
པའི་ཤེས་རབ་ཀྱིས་ཟིན་པའི་ཚུལ་གྱིས་ཤེས་པར་བྱ་བ་སྟེ།
གཟུང་དོན་རྟོག་པ་སྤོང་ཕྱིར་དང་། །
འཛིན་པ་མི་སྤོང་ཕྱིར་དང་ནི། །
རྟེན་གྱི་བསེ་རུ་ལྟ་བུའི་ལམ། །
ཡང་དག་བསྡུས་པར་ཤེས་པར་བྱ། །
ཞེས་སོ། །
གསུམ་པ་རྒྱུ་ངེས་འབྱེད་ཆ་མཐུན་ནི། ཆོས་ཐམས་ཅད་བཏགས་པ་
ཙམ་ལ་དམིགས་ནས་རྣམ་པ་དོན་དམ་པར་ན་གཟུགས་སུ་བཏགས་པས་སྟོང་
པའི་ཆོས་ཉིད་དང་མི་འགལ་བར་གཟུགས་སོགས་སྟོན་པའི་རྣམ་པ་དྲོ་བར་གྱུར་
པ་དང་། ཀུན་རྫོབ་ཏུ་དམིགས་པ་གཟུགས་ལ་སོགས་པ་ལ་རྣམ་པ་དོན་དམ་
པར་སྐྱོན་འགྲིབ་པ་དང་སོགས་པ་ཡོན་ཏན་འཕེལ་བ་ལ་སོགས་པ་མེད་པར་
རྟོགས་ཏེ་སློབ་པས་རྩེ་མོར་གྱུར་པར་ཕྱེ་བ་དང་། དམིགས་པ་གཟུགས་ནས་



116
མངོན་རྟོགས་རྒྱན་འགྲེལ་གཞུང་དོན་རབ་གསལ་
སོགས་པ་རྣམ་མཁྱེན་གྱི་བར་ལ་རྣམ་པ་ནང་སྟོང་པ་ཉིད་དང་སོགས་པ་ཕྱི་སྟོང་
པ་ལ་སོགས་པའི་ཕྱིར་ཅིར་ཡང་གཟུང་དུ་མེད་པ་ལ་བློས་ཀྱང་ཅིར་ཡང་མི་འཛིན་
པའི་ཕྱིར་བཟོད་པ་དང་། དམིགས་པ་གཟུགས་སོགས་ལ་རྣམ་པ་དོན་དམ་པར་
སྐྱེ་བ་མེད་པ་དང་། སོགས་པ་འགག་པ་མེད་པ་ཅན་ནི་ཆོས་ཀྱི་མཆོག་སྟེ། ཇི་
སྐད་བཤད་པའི་རྣམ་པ་རྣམས་ཀྱིས་གོ་རིམ་བཞིན་དུ་བདེན་པ་བཞིའི་དམིགས་པ་
ལ་དམིགས་ནས་བསྒོམས་པས་ངེས་པར་འབྱེད་པའི་ཆ་དང་མཐུན་པ་སྐྱེ་བ་ཡིན་
ནོ། །འདིར་སྟོང་ཉིད་རྣམ་པ་ཅན་གྱི་སྦྱོར་ལམ་བཞི་དངོས་སུ་བསྟན་པའི་དགོས་
པ་ཤུགས་བསྟན་གྱི་སྦྱོར་ལམ་བཞི་སྟོང་ཉིད་རྟོགས་པའི་ཤེས་རབ་ཀྱིས་ཟིན་ནས་
བསྒོམ་པར་ཤེས་པའི་ཆེད་དུ་སྟེ།
བཏགས་པའི་ཆོས་ཉིད་མི་འགལ་བར། །
སྟོན་པའི་རྣམ་པ་དྲོར་གྱུར་པ། །
རྩེ་མོར་གྱུར་པ་གཟུགས་ལ་སོགས། །
འགྲིབ་པ་མེད་ལ་སོགས་པས་ཕྱེ། །
ནང་སྟོང་ཉིད་ལ་སོགས་པ་ཡིས། །
གཟུགས་སོགས་མི་འཛིན་ཕྱིར་བཟོད་པ། །
གཟུགས་སོགས་སྐྱེ་བ་མེད་སོགས་ཀྱི། །
རྣམ་པ་ཅན་ནི་ཆོས་ཀྱི་མཆོག །
ཅེས་གསུངས།



117
སྐབས་གཉིས་པ་ལམ་ཤེས་བསྟན་པ་
གསུམ་པ་བྱང་སེམས་ཀྱི་ལམ་ཤེས་ལ། མཐོང་ལམ་ཤེས་པ་ཕན་ཡོན་
དང་བཅས་པ་དང་། སྒོམ་ལམ་ཤེས་པ་བྱེད་པ་དང་བཅས་པ་གཉིས། དང་པོ་
ལ་མདོར་བསྟན་དང་། རྒྱས་བཤད་གཉིས་ལས་དང་པོ་ནི།
ལམ་ཤེས་ཉིད་ཀྱི་སྐབས་སུ་བྱང་སེམས་ཀྱི་མཐོང་བའི་ལམ་ཚེ་འདིར་
ཕྱིར་མི་ལྡོག་པ་དང་། ཚེ་གཞན་ལ་སྐྱེ་བ་དྲན་པ་ལ་སོགས་པའི་ཕན་ཡོན་དང་
བཅས་པ་འདིར་བཤད་པར་བྱ་བ་ཡིན་ཏེ། ཕན་ཡོན་དང་བཅས་པ་དེ་ཡང་སྡུག་
བདེན་ཀུན་འབྱུང་དང་འགོག་པ་ལམ་གྱི་བདེན་པ་ལ་བཟོད་པ་དང་ཤེས་པའི་སྐད་
ཅིག་རྣམ་པ་བཞི་བཞི་ཡིས་བཤད་པའི་ཕྱིར།
བདེན་དང་བདེན་ལ་བཟོད་པ་དང་། །
ཤེས་པའི་སྐད་ཅིག་རྣམ་བཞི་ཡིས། །
ལམ་ཤེས་ཉིད་ལ་མཐོང་བའི་ལམ། །
ཕན་ཡོན་བཅས་པ་འདིར་བཤད་དོ། །
ཞེས་སོ། །
གཉིས་པ་རྒྱས་བཤད་ལ་བཞིའི་དང་པོ། སྡུག་བསྔལ་བདེན་པའི་རྣམ་
པ་བཞི་ནི། དོན་དམ་པར་དེ་བཞིན་ཉིད་དང་སངས་རྒྱས་དག་ཕན་ཚུན་གཅིག་
ལ་གཅིག་རྟེན་དང་བརྟེན་པའི་དངོས་པོ་མེད་པས་དེའི་ཕྱིར་དེ་དག་ཕན་ཚུན་
རྣམ་གྲངས་གཞན་གྱིས་གནས་པ་ཁས་མི་ལེན་པ་སྟེ་མ་རྟོགས་པའོ། །
གཟུགས་སོགས་དོན་དམ་པར་སྐྱེ་འཇིག་གནས་གསུམ་གྱིས་སྟོང་པས་ཆེན་པོ་



118
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཉིད་དང་། འཇལ་བྱེད་ཀྱི་ཚད་མས་དམིགས་སུ་མེད་པ་དང་བཅས་པ་དང༌།
གཟུགས་ཅན་གྱི་ཚད་རྡུལ་ཕྲ་རབ་ཀྱི་མཐར་ཐུག་པ་ལ་བརྟེན་པའི་དབྱིབས། །
གཟུགས་མེད་ཀྱི་ཚད་མཚན་ཉིད་དེ་དག་མེད་པ་སྟེ། དེ་ལྟར་བཞིས་ཆོས་ཐམས་
ཅད་ལ་དམིགས་པ་ན་གོ་རིམ་བཞིན་ ཁ་ལ་ཆོས་བཟོད་ཆོས་ཤེས་རྗེས་བཟོད་
རྗེས་ཤེས་བཞི་སྐྱེའོ། །དེ་ལྟར་ཡང་།
དེ་བཞིན་ཉིད་དང་སངས་རྒྱས་དག །
ཕན་ཚུན་བརྟེན་པ་རྟེན་མེད་ཕྱིར། །
རྣམ་གྲངས་ཁས་མི་ལེན་པ་དང་། །
ཆེན་པོ་ཚད་མ་མེད་བཅས་དང་། །
ཚད་མེད་པ་དང་
ཞེས་པའོ། །
གཉིས་པ་ཀུན་འབྱུང་བདེན་པའི་རྣམ་པ་བཞི་ནི། རྟག་ཆད་དམ་སྔོན་
དང་ཕྱི་མའི་མཐའ་མེད་པ་དང་། མཐོང་ལམ་ཡུམ་དེ་ལ་མ་རྟོགས་པའི་དོན་
རྟོགས་པའི་ཚུལ་གྱིས་གནས་པ་ནི་གཟུགས་ལ་སོགས་པ་སངས་རྒྱས་ཉིད་
དུ་ངེས་པ་འཛིན་པ་དང་། ཆོས་ཐམས་ཅད་ལ་བླང་བ་མེད་དོར་བ་མེད་པ་དང་
སོགས་པ་བར་ཆད་ཀྱིས་གླགས་མི་རྙེད་པའི་ཚུལ་གྱིས་ཡུམ་འཛིན་པ་སོགས་
བྱེད་པ་དང་། བྱམས་པ་དང་སོགས་པ་སྙིང་རྗེ་ལ་སོགས་པ་རྣལ་འབྱོར་བསྲུང་
བའི་ཚད་མེད་བཞི་བསྒོམ་པར་བྱ་བ་སྟེ། རྣམ་པ་དེ་བཞིས་ཆོས་ཐམས་ཅད་ལ་



སྐབས་གཉིས་པ་ལམ་ཤེས་བསྟན་པ་
119
དམིགས་པ་ན་གོ་རིམ་བཞིན་དུ་ཀུན་འབྱུང་ལ་ཆོས་བཟོད་ཆོས་ཤེས་རྗེས་བཟོད་
རྗེས་ཤེས་བཞི་སྐྱེ་བའོ། །དེ་ལྟར་ཡང་།
མཐའ་མེད་དང་། །
དེར་གནས་གཟུགས་ལ་སོགས་པ་ལ། །
སངས་རྒྱས་ཉིད་དུ་ངེས་འཛིན་དང་། །
བླང་མེད་དོར་བ་མེད་སོགས་དང་། །
བྱམས་ལ་སོགས་དང་
ཞེས་སོ། །
གསུམ་པ་འགོག་བདེན་གྱི་རྣམ་པ་བཞི་ནི། ཆོས་རྣམས་རང་བཞིན་
གྱིས་སྟོང་པ་ཉིད་དང་། ཆོས་དབྱིངས་སུ་བསྔོས་པའི་དགེ་བའི་འབྲས་བུ་སངས་
རྒྱས་ཉིད་ཐོབ་པ་དང་། ཡུམ་གྱི་གཉེན་པོ་རྣམ་བྱང་ཀུན་མ་ལུས་པར་ཡོངས་སུ་
བསྡུས་པ་དང་། མཐོང་ལམ་ཡུམ་ཉིད་ཀྱིས་ཕྱིའི་འཚེ་བ་མི་སོགས་ཀྱིས་ཉམ་ང་
བ་དང་ནང་གི་འཚེ་བ་ནད་དང་གདོན་ལ་སོགས་པ་ཀུན་སེལ་བ་སྟེ། དེ་ལྟར་
བཞིས་ཆོས་ཐམས་ཅད་ལ་དམིགས་པས་འགོག་པ་ལ་ཆོས་བཟོད་ཆོས་ཤེས་
རྗེས་བཟོད་རྗེས་ཤེས་བཞི་རིམ་པ་བཞིན་སྐྱེའོ། །དེ་ལྟར་ཡང་།
སྟོང་ཉིད་དང་། །
སངས་རྒྱས་ཉིད་ནི་འཐོབ་པ་དང་། །
རྣམ་པ་བྱང་ཀུན་ཡོངས་བསྡུས་དང་། །



120
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཉམ་ང་བ་དང་ནད་ཀུན་སེལ། །
ཅེས་སོ། །
བཞི་པ་ལམ་གྱི་བདེན་པའི་རྣམ་པ་བཞི་ནི། ཡུམ་བསྒོམས་པས་དུག་
གསུམ་ནས་མྱ་ངན་ལས་འདས་པར་འཛིན་པའི་བར་གྱི་མངོན་ཞེན་ཞི་བ་ཉིད་
དང་། ཡུམ་འཛིན་པ་སོགས་ལ་འཇུག་པ་ལ་ཕྱོགས་བཅུའི་སངས་རྒྱས་ལ་
སོགས་པ་རྣམས་ཀྱིས་ལྷས་བྱས་པའི་གནོད་པ་ལས་སྲུང་སོགས་པ་བྱུང་བས་
བྱས་པའི་གནོད་པ་ལས་སྐྱོབ་པ་ནང་གི་གནོད་པ་ལས་སྦ་བར་བྱེད་པར་འགྱུར་བ་
དང་། ཡུམ་གྱིས་ཡོངས་སུ་གཟུང་བའི་སྟོབས་ཀྱིས་རང་ཉིད་སྲོག་མི་གཅོད་པ་
དང་སོགས་པ་མ་བྱིན་ལེན་སྤོང་བ་ལ་སོགས་སྔོན་དུ་འགྲོ་བས་རྣམ་པ་ཀུན་
མཁྱེན་པའི་ཚུལ་ལ་ནི་བདག་ཉིད་གནས་ཏེ་སེམས་ཅན་གཞན་དག་དེ་ལ་འགོད་
པར་བྱ་བ་དང་། སྦྱིན་པ་ལ་སོགས་པའི་དགེ་བ་གཞན་དོན་དུ་མ་དམིགས་པར་
ཡང་དག་པར་རྫོགས་པའི་བྱང་ཆུབ་ཏུ་བསྔོ་བར་བྱ་བ་སྟེ། དེ་ལྟར་བཞིས་ཆོས་
ཐམས་ཅད་ལ་དམིགས་ནས་གོ་རིམ་བཞིན་ལམ་ལ་ཆོས་བཟོད་ཆོས་ཤེས་རྗེས་
བཟོད་རྗེས་ཤེས་བཞི་སྐྱེ་བ་སྟེ། དེ་དག་ནི་ལམ་ཤེས་ཉིད་ཀྱི་མཐོང་ལམ་སྐད་
ཅིག་མ་བཅུ་དྲུག་གོ། །དེ་ལྟར་ཡང་། །
མྱ་ངན་འདས་འཛིན་ཞི་ཉིད་དང་། །
སངས་རྒྱས་རྣམས་ཀྱིས་སྲུང་ལ་སོགས། །
སྲོག་མི་གཅོད་པ་ལ་སོགས་པ། །



སྐབས་གཉིས་པ་ལམ་ཤེས་བསྟན་པ་
121
རྣམ་པ་ཀུན་མཁྱེན་ཚུལ་ལ་ནི། །
བདག་ཉིད་གནས་ཏེ་སེམས་ཅན་དག །
འགོད་དང་སྦྱིན་པ་ལ་སོགས་པ། །
རྫོགས་པའི་བྱང་ཆུབ་ཏུ་བསྔོ་བ། །
ལམ་ཤེས་ཉིད་ཀྱི་སྐད་ཅིག་མ། །
ཞེས་གསུངས།
གཉིས་པ་སྒོམ་ལམ་ཤེས་པ་བྱེད་པ་དང་བཅས་པ་ལ། སྒོམ་ལམ་གྱི་
བྱེད་པ་དང་། བྱེད་པ་ཅན་གྱི་སྒོམ་ལམ་གཉིས། དང་པོ་སྒོམ་ལམ་གྱི་བྱེད་པ་
ནི། མཐོང་ལམ་ཐོབ་པ་དེ་ལ་གོམས་པར་བྱེད་པས་སྒོམ་ལམ། དེ་ཡང་རྟོགས་
པ་ན་འཕར་རྒྱུ་ཡོད་པ་རྗེས་ལ་མངོན་རྟོགས་ཞེས་ཀྱང་བྱའོ། །དེའི་འབྲས་བུ་
དྲུག་སྟེ། སྒོམ་སྤང་ཉོན་མོངས་ཀུན་ནས་དུལ་བའམ་ཞི་བ། ང་རྒྱལ་སྤངས་
པས་ཐམས་ཅད་ལ་འདུད་པ། སྒོམ་སྤང་ཉོན་མོངས་པ་ལས་རྒྱལ་བས་ཚུར་མི་
ཚུགས་པ་དང་། བྱད་དང་མེ་མཚོན་ཆུ་སོགས་ཀྱི་གནོད་པས་སྒོམ་ལམ་པ་ལ་རྫི་
བ་མེད་པ་ཉིད་དེ་བཞི་བྲལ་འབྲས་སོ། །རྫོགས་པའི་བྱང་ཆུབ་ཐོབ་པ་རྣམ་སྨིན་
གྱི་འབྲས་བུའོ། །སྐྱེས་བུས་བྱེད་འབྲས་སྒོམ་ལམ་པའི་རྟེན་ས་ཕྱོགས་ཐམས་
ཅད་མཆོད་རྟེན་ཉིད་དུ་གྱུར་པ་སྟེ། དེ་སྐད་དུ། །
ཀུན་ནས་ཞི་དང་ཐམས་ཅད་ལ། །
འདུད་དང་ཉོན་མོངས་ལས་རྒྱལ་དང་། །



122
མངོན་རྟོགས་རྒྱན་འགྲེལ་གཞུང་དོན་རབ་གསལ་
གནོད་པས་རྫི་བ་མེད་ཉིད་དང་། །
བྱང་ཆུབ་དང་ནི་རྟེན་མཆོད་ཉིད། །
ཅེས་གསུངས།
གཉིས་པ་བྱེད་པ་ཅན་གྱི་སྒོམ་ལམ་ལ་དབྱེ་གཞི་དང་དབྱེ་ངོ་གཉིས།
དང་པོ་དབྱེ་གཞི་བྱེད་པ་ཅན་གྱི་སྒོམ་ལམ་ཙམ་མོ། །གཉིས་པ་དབྱེ་ངོ་ལ་ཟག་
བཅས་སྒོམ་ལམ་དང་། ཟག་མེད་སྒོམ་ལམ་གཉིས། དང་པོ་ལ། མོས་པ་
སྒོམ་ལམ། བསྔོ་བ་སྒོམ་ལམ། རྗེས་སུ་ཡི་རང་སྒོམ་ལམ་དང་གསུམ།
དང་པོ་མོས་པ་ནི་ཟག་མེད་སྒོམ་ལམ་དེ་ལ་མོས་པ་འཇུག་པས་འབྲས་
བུ་བསྐྱེད་པའི་ནུས་པ་ངེས་པར་འཛིན་པས་དེའི་རྟེན་ནམ་ཉེར་བསྡོགས་ཏེ། དབྱེ་
བ་ངོ་བོ་དང་ཕན་ཡོན་གཉིས། དང་པོ་ངོ་བོ་ལ་དབྱེ་གཞི་དང་། དབྱེ་ངོ་གཉིས་
ལས། དང་པོ་དབྱེ་གཞི་ནི། བྱང་སེམས་ཀྱི་སྒོམ་ལམ་ཟག་བཅས་མོས་པ་ཙམ་
སྟེ་མོས་པ་ཞེས་པས་བསྟན། གཉིས་པ་དབྱེ་ངོ་ལ་ལུས་དང་། ཡན་ལག་དང་།
ཉིང་ལག་གི་དབྱེ་བ་གསུམ་ལས། །
དང་པོ་ལུས་ནི། འཇིག་རྟེན་ལས་འདས་པའི་ཡེ་ཤེས་མ་ཐོབ་པའི་
གནས་སྐབས་ན་རང་དོན་ཆེས་ཆེར་འཛིན་པས་རང་གི་དོན་གྱི་མོས་པ་དང་། མ་
དག་ས་བདུན་ན་རང་གཞན་མཉམ་པར་རྟོགས་པས་རང་ཉིད་གཙོ་བོར་མི་བྱེད་
པས་རང་གཞན་གཉིས་ཀའི་དོན་གྱི་མོས་པ། དག་པ་ས་གསུམ་ལ་ནི་བདག་
འཛིན་ཉེ་བར་ཞི་བས་གཞན་འབའ་ཞིག་གི་དོན་བྱེད་པས་གཞན་དོན་གྱི་མོས་པ་



སྐབས་གཉིས་པ་ལམ་ཤེས་བསྟན་པ་
123
དང་རྣམ་པ་གསུམ་དུ་ཤེས་པར་བྱ་སྟེ།
མོས་པ་རང་གི་དོན་དང་ནི། །
རང་གཞན་དོན་དང་གཞན་དོན་དང་། །
རྣམ་གསུམ་ཤེས་བྱ་
ཞེས་སོ། །
གཉིས་པ་ཡན་ལག་གི་དབྱེ་བ་ནི། རང་དོན་མོས་པ་དེ་ཡང་ནི་ཆུང་ངུ་
དང་འབྲིང་དང་ཆེན་པོ་སྟེ་རྣམ་པ་གསུམ་དུ་འདོད་དོ། །དེ་བཞིན་དུ་སོ་སོར་ཏེ་
གཉིས་དོན་ལ་མོས་པ་གསུམ་གཞན་དོན་ལ་མོས་པ་གསུམ་དང་བཅས་དགུ་
དེ་ཡང་ནི། །
ཆུང་དང་འབྲིང་དང་ཆེན་པོ་སྟེ། །
སོ་སོར་རྣམ་པ་གསུམ་དུ་འདོད། །
ཅེས་གསུངས།
གསུམ་པ་ཉིང་ལག་གི་དབྱེ་བ་ནི། མོས་པ་དགུ་པོ་སོ་སོར་ནི་རེ་རེ་ལ་
གསུམ་གསུམ་སྟེ། རང་དོན་མོས་པ་ཆུང་དུ་དེ་ཡང་ཆུང་ངུའི་ཆུང་ངུ་སོགས་པ།
ཆུང་ངུའི་འབྲིང་། ཆུང་ངུའི་ཆེན་པོའི་དབྱེ་བ་ཡིས་ཆུང་ངུ་རྣམ་པ་གསུམ་མོ། །
འབྲིང་གི་ཆུང་ངུ་། འབྲིང་གི་འབྲིང་། འབྲིང་གི་ཆེན་པོ་སྟེ་འབྲིང་གསུམ།
ཆེན་པོའི་ཆུང་ངུ་། ཆེན་པོའི་འབྲིང་། ཆེན་པོའི་ཆེན་པོ་སྟེ་ཆེན་པོ་གསུམ། དེ་



124
མངོན་རྟོགས་རྒྱན་འགྲེལ་གཞུང་དོན་རབ་གསལ་
བཞིན་དུ་གཉིས་དོན་མོས་པ་དགུ། གཞན་དོན་མོས་པ་དགུར་ཕྱེ་བ་དེ་ལྟར་ན་
མོས་པ་ཉི་ཤུ་བདུན་དུ་འདོད་དེ། །
ཆུང་ངུའི་ཆུང་སོགས་དབྱེ་བ་ཡིས། །
དེ་ཡང་རྣམ་གསུམ་དེ་ལྟར་ན། །
རྣམ་པ་ཉི་ཤུ་བདུན་དུ་འདོད། །
ཅེས་གསུངས།
གཉིས་པ་མོས་པ་དེའི་ཕན་ཡོན་ནི། བྱ་བའི་ཡུལ་ཡུམ་ལ་རང་དོན་མོས་
པའི་གནས་སྐབས་དགུ། གཉིས་དོན་གྱི་དགུ། གཞན་དོན་གྱི་དགུ་པོ་རྣམས་ལ་
ནི་བྱེད་པ་པོ་བསྟོད་པ་ཙམ་དགུ། བཀུར་བ་ཙམ་དགུ། བསྔགས་པ་ཙམ་དགུ་
སྟེ། དགུ་ཚན་གསུམ་གྱིས་བྱ་བའི་ངོ་བོ་རང་དོན་མོས་པ་ལ་བསྟོད་པ་དང་།
གཉིས་དོན་མོས་པ་ལ་བཀུར་བ་དང་། གཞན་དོན་མོས་པ་ལ་བསྔགས་པ་བྱས་
པར་འདོད་དེ།
ཤེས་རབ་ཕ་རོལ་ཕྱིན་པ་ལ། །
མོས་པའི་གནས་སྐབས་རྣམས་ལ་ནི། །
དགུ་ཚན་གསུམ་གྱིས་བསྟོད་པ་དང་། །
བཀུར་བ་དང་ནི་བསྔགས་པར་འདོད། །
ཅེས་གསུངས།
གཉིས་པ་བསྔོ་བ་སྒོམ་ལམ་ལ། དབྱེ་གཞི་དང་དབྱེ་ངོ་གཉིས་ཀྱི་དང་



སྐབས་གཉིས་པ་ལམ་ཤེས་བསྟན་པ་
125
བྱང་སེམས་ཀྱི་སྒོམ་ལམ་ཟག་བཅས་ནི་ཡོངས་སུ་བསྔོ་བ་ཙམ་མོ། །
དེ་ཡང་དགེ་བ་ཇི་སྙེད་རྫོགས་བྱང་གི་རྒྱུར་ཡོངས་སུ་བསྒྱུར་བས་ན་བསྔོ་བའོ། །
དབྱེ་ངོ་བཅུ་གཉིས་ཀྱི་དང་པོ་ནི། ཡིད་ལ་བྱེད་པ་ཁྱད་པར་ཅན་བླ་མེད་བྱང་ཆུབ་
ཏུ་མི་དམིགས་པར་ཡིད་ལ་བྱེད་པའི་ཡོངས་སུ་བསྔོ་བ། དེའི་བྱེད་པ་ནི་ཐེག་པ་
གསུམ་གྱི་ལམ་སྟོན་པ་དང་སངས་རྒྱས་ཀྱི་རྒྱུར་གྱུར་པས་མཉམ་པ་མེད་པ་
དང༌། ཉན་ཐོས་སོགས་དང་ཐུན་མོང་མ་ཡིན་པས་མཆོག་ཡིན་ནོ། །གཉིས་པ་
བྱེད་པ་ཅན་གྱི་བསྔོ་བ་ནི། བསྔོ་བྱའི་རྫས་དམིགས་མེད་དུ་རྟོགས་པའི་རྣམ་པ་
ཅན་གྱི་ཡོངས་སུ་བསྔོ་བ་དང་། གསུམ་པ་བསྔོ་བྱེད་ཀྱི་སེམས་ཕྱིན་ཅི་མ་ལོག་
པའི་མཚན་ཉིད་ཅན་གྱི་ཡོངས་སུ་བསྔོ་བ། བཞི་པ་བསོད་ནམས་འདུ་བྱ་འདུ་
བྱེད་ཀྱིས་དབེན་པར་ཤེས་པས་འཁོར་གསུམ་དུ་མི་དམིགས་པའི་ཡོངས་སུ་བསྔོ་
བ༔ ལྔ་པ་སངས་རྒྱས་ཀྱི་བསོད་ནམས་ཚོགས་ཀྱི་རང་བཞིན་ཀུན་རྫོབ་ཏུ་སྐྱེ་
ཞིང་། དོན་དམ་པར་སྐྱེ་འགག་མེད་པར་ཆོས་ཉིད་ཀྱི་རང་བཞིན་ཅན་དུ་དྲན་པའི་
སྤྱོད་ཡུལ་ཅན་གྱི་ཡོངས་སུ་བསྔོ་བ། དྲུག་པ་ཕྱིན་དྲུག་རྗེས་སུ་སྒྲུབ་ཀྱང་མི་
དམིགས་པའི་ཐབས་མཁས་དང་བཅས་པའི་ཡོངས་སུ་བསྔོ་བ། བདུན་པ་སྟོང་
ཉིད་ལ་སོགས་པར་མཚན་མར་འཛིན་པ་མེད་པའི་ཡོངས་སུ་བསྔོ་བ། བརྒྱད་པ་
སངས་རྒྱས་ཀྱི་རྗེས་སུ་ཡི་རང་གནང་བ་བྱིན་པ་ལམ་ཐམས་ཅད་མི་དམིགས་
པར་ཡིད་ལ་བྱེད་པའི་ཡོངས་སུ་བསྔོ་བ། དགུ་པ་ཁམས་གསུམ་མི་དམིགས་



126
མངོན་རྟོགས་རྒྱན་འགྲེལ་གཞུང་དོན་རབ་གསལ་
པར་ཤེས་པས་དེར་གཏོགས་པ་མ་ཡིན་པའི་ཡོངས་སུ་བསྔོ་བ། བཅུ་པ་སྟོང་
གསུམ་སེམས་ཅན་ཐམས་ཅད་ཀྱིས་ཆོས་ལྔ་ཐོབ་པ་བས་དེ་མི་དམིགས་པ་ལ་
དམིགས་པའི་ཡི་རང་སྔོན་དུ་འགྲོ་བའི་བསྔོ་བ་བསོད་ནམས་ཆེ་བ་ནི་བསོད་
ནམས་ཆེན་པོ་འབྱུང་བའི་བདག་ཉིད་ཀྱི་བསྔོ་བ་ཆུང་ངུའི་ཡོངས་སུ་བསྔོ་བ།
བཅུ་གཅིག་པར་དེ་བཞིན་དུ་སྦྱར་ཏེ་འབྲས་བུ་ལྔ་ལ་གནས་པ་ལ་མཆོད་པ་བས་
བསོད་ནམས་ཆེ་བ་འབྲིང་གི་ཡོངས་སུ་བསྔོ་བ། བཅུ་གཉིས་པ་སྟོང་གསུམ་
གང་གཱའི་བྱེ་མ་སྙེད་ཀྱི་སེམས་ཅན་ཐམས་ཅད་བླ་མེད་རྫོགས་པའི་བྱང་ཆུབ་ཏུ་
ཞུགས་པ་ལ་དམིགས་བཅས་ཀྱི་བསྐལ་པ་དེ་སྙེད་དམ། དེ་བས་ལྷག་པར་
མཆོད་པ་བས་བསོད་ནམས་ཆེ་བ་ཆེན་པོའི་ཡོངས་སུ་བསྔོ་བ་སྟེ། དེ་རྣམས་ངོ་
བོ་གཅིག་ཁོ་ན་ཡུལ་དང་སྤང་བྱའི་དབྱེ་བས་ཕྱེ་བས་ན་ལྡོག་པ་ཐ་དད་པའོ། །དེ་
སྐད་དུ། །
ཡོངས་སུ་བསྔོ་བ་ཁྱད་པར་ཅན། །
དེ་ཡི་བྱེད་པ་མཆོག་ཡིན་ནོ། །
དེ་ནི་དམིགས་མེད་རྣམ་པ་ཅན། །
ཕྱིན་ཅི་མ་ལོག་མཚན་ཉིད་དོ། །
དབེན་དང་སངས་རྒྱས་བསོད་ནམས་ཚོགས། །
རང་བཞིན་དྲན་པའི་སྤྱོད་ཡུལ་ཅན། །
ཐབས་བཅས་མཚན་མ་མེད་པ་དང་། །



སྐབས་གཉིས་པ་ལམ་ཤེས་བསྟན་པ་
༡
127
སངས་རྒྱས་རྗེས་སུ་ཡི་རང་དང་། །
ཁམས་གསུམ་གཏོགས་པ་མ་ཡིན་དང་། །
ཆུང་དང་འབྲིང་དང་ཆེན་པོ་ཡི། །
བསྔོ་བ་གཞན་ནི་རྣམ་གསུམ་པོ། །
བསོད་ནམས་ཆེ་འབྱུང་བདག་ཉིད་དོ། །
ཞེས་གསུངས།
གསུམ་པ་རྗེས་སུ་ཡི་རང་སྒོམ་ལམ་ནི། དམིགས་ཡུལ་སོ་སྐྱེ་དང་
འཕགས་པའི་ཀུན་རྫོབ་ཏུ་ཐབས་མཁས་པ་དང་བཅས་པའི་དགེ་བའི་རྩ་བ་ལ་
དམིགས་ནས་དོན་དམ་པར་མི་དམིགས་པར་རྟོགས་པ་དག་གི་བློའི་ངོ་བོ་ཡི་
རང་བ་སྟེ། མངོན་པར་དགའ་བའི་རྗེས་སུ་ཡི་རང་བ་ཡིད་ལ་བྱེད་པ་ཟག་བཅས་
སྒོམ་ལམ་ཡིན་པར་འདིར་བརྗོད་ལ། འདི་ལ་ཡིད་རང་བྱའི་ཡུལ་དང་རང་བྱེད་
ཀྱི་སེམས་རང་བའི་རྣམ་པ་གསུམ་གྱིས་ཤེས་པར་བྱ་སྟེ།
ཐབས་དང་མི་དམིགས་པ་དག་གིས། །
དགེ་བའི་རྩ་ལ་ཡི་རང་བ། །
རྗེས་སུ་ཡི་རང་ཡིད་བྱེད་པ། །
སྒོམ་པ་ཡིན་པ་འདིར་བརྗོད་དོ། །
ཞེས་སོ། །
གཉིས་པ་ཟག་མེད་སྒོམ་ལམ་ལ། སྒྲུབ་པ་སྒོམ་ལམ་དང་། རྣམ་དག་



128
མངོན་རྟོགས་རྒྱན་འགྲེལ་གཞུང་དོན་རབ་གསལ་
སྒོམ་ལམ་གཉིས།
དང་པོ་ལ་ལྔ་སྟེ། སྒྲུབ་པ་སྒོམ་ལམ་དེའི་ངོ་བོ་ཡེ་ཤེས་ཀྱི་རང་བཞིན་
ཉིད་དང་། དམིགས་བཅས་ཀྱི་དགེ་བ་ཐམས་ཅད་ཟིལ་གྱིས་གནོན་པས་
མཆོག་ཉིད་དང་། ཆོས་ཀུན་ལ་སྐྱེ་བ་མེད་པ་རྟོག་པ་སྦྱོར་བ་ནི་མངོན་པར་འདུ་
མི་བྱེད་པ་དང་། དགེ་བའི་ཆོས་རྣམས་ཅིར་ཡང་དམིགས་སུ་མེད་པར་རྟོགས་
པ་ནི་རྒྱུད་ལ་གཏོད་པར་བྱེད་པ་དང་། འབྲས་བུ་སངས་རྒྱས་ཉིད་དུ་བྱེད་པའི་
ཕྱིར་དོན་ཆེན་པོ་ཉིད་དེ།
དེ་ཡི་ངོ་བོ་ཉིད་མཆོག་ཉིད། །
ཀུན་ལ་མངོན་པར་འདུ་མི་བྱེད། །
ཆོས་རྣམས་དམིགས་སུ་མེད་པར་ནི། །
གཏོད་པར་བྱེད་པ་དོན་ཆེན་ཉིད། །
ཅེས་སོ། །
གཉིས་པ་རྣམ་དག་སྒོམ་ལམ་ལ་གསུམ། རྣམ་དག་སྐྱེ་བའི་རྒྱུ། མི་
སྐྱེ་བའི་རྒྱུ། འབྲས་བུ་རྣམ་དག་དངོས་སྤྱིར་བཤད་པའོ། །
དང་པོ་ལ་སྐྱེ་བའི་རྒྱུ་གསུམ་སྟེ། སངས་རྒྱས་མཉེས་པར་བྱེད་པས་
བརྟེན་པ་དང་། སྦྱིན་སོགས་ཕར་ཕྱིན་རྫོགས་པར་བྱེད་པ་དང་། ཞི་གནས་ལ་
སོགས་པའི་ཐབས་ལ་མཁས་པ་གང་ཡིན་པ་འདི་ལ་རྣམ་དག་མོས་པའི་སྒོམ་པ་
སྐྱེ་བའི་རྒྱུ་དག་ཡིན་ཏེ།



སྐབས་གཉིས་པ་ལམ་ཤེས་བསྟན་པ་
_
129
སངས་རྒྱས་བསྟེན་དང་སྦྱིན་སོགས་དང་། །
ཐབས་ལ་མཁས་པ་གང་ཡིན་དང་། །
འདི་ལ་མོས་པའི་རྒྱུ་དག་ཡིན། །
ཞེས་གསུངས།
གཉིས་པ་མི་སྐྱེ་བའི་རྒྱུ་ལ་བཞི་སྟེ། ཆོས་ཀྱིས་ཕོངས་པར་འགྱུར་བའི་
ལས་ཀྱི་ངོ་བོ་ནི་ཡུམ་གྱི་ཆོས་ལ་སངས་རྒྱས་ཀྱི་བཀའ་མ་ཡིན་ནོ་ཞེས་སྐུར་པ་
འདེབས་ཤིང་དོར་བ་སྟེ། དེའི་རྒྱུ་དག་ནི་སྔོན་དགེ་བ་མ་བསགས་པས་བདུད་ཀྱི་
འཐིབས་ཏེ་བྱིན་རླབས་ཀྱིས་ནོན་པ་དང་། རིགས་མེད་པས་དམིགས་མེད་ཟབ་
མོའི་ཆོས་ལ་མི་མོས་པ་དང་། བློ་གྲོས་མ་སྦྱངས་པས་ཕུང་པོ་དང་སོགས་པ་སྐྱེ་
མཆེད་དང་དངོས་པོར་མངོན་པར་ཞེན་པ་དང་། གྲོགས་ངན་སྡིག་གྲོགས་ཀྱིས་
ཟིན་ཅིང་དེའི་ལག་ཏུ་སོང་བ་སྟེ།
ཆོས་ཀྱིས་ཕོངས་པའི་རྒྱུ་དག་ནི། །
བདུད་ཀྱི་འཐིབས་ཀྱིས་ནོན་པ་དང་། །
ཟབ་མོའི་ཆོས་ལ་མི་མོས་དང་། །
ཕུང་པོ་ལ་སོགས་མངོན་ཞེན་དང་། །
སྡིག་པའི་གྲོགས་པོས་ཡོངས་ཟིན་པའོ། །
ཞེས་གསུངས།
གསུམ་པ་འབྲས་བུ་རྣམ་དག་དངོས་སྤྱིར་བཤད་པ་ལ། སྤྱིར་བསྟན་



130
མངོན་རྟོགས་རྒྱན་འགྲེལ་གཞུང་དོན་རབ་གསལ་
དང༌། ཁྱད་པར་དུ་བསྟན་པ་གཉིས།
དང་པོ་ནི། དགེ་སྦྱོང་གི་ཚུལ་གྱི་འབྲས་བུ་ངོ་སྐལ་གྱི་དྲི་མས་དག་པ་ན་
དེའི་ཡུལ་གཟུགས་ལ་སོགས་པ་ཡང་དྲི་མ་དེ་ཉིད་ཀྱིས་དག་པ་ཉིད་དེ། གང་གི་
ཕྱིར་ན། དག་བྱ་གཅིག་གིས་དབེན་པའི་དག་པ་དེ་གཉིས་རང་གི་མཚན་ཉིད་ངོ་
བོ་ཐ་དད་པའི་སྒོ་ནས་ཐ་དད་མ་ཡིན་ཞིང་རིགས་ཐ་དད་པའི་སྒོ་ནས་བཅད་དུ་
མེད་པས་དེས་ན་དག་པ་རིགས་གཅིག་ཏུ་བརྗོད་དེ། །
འབྲས་བུ་དག་པ་གཟུགས་ལ་སོགས། །
དག་པ་ཉིད་དེ་གང་གི་ཕྱིར། །
དེ་གཉིས་ཐ་དད་མ་ཡིན་ཞིང་། །
བཅད་དུ་མེད་པས་དག་པར་བརྗོད། །
ཅེས་སོ། །
གཉིས་པ་ཁྱད་པར་བསྟན་པ་ལ་གསུམ་སྟེ། འཕགས་བཞིའི་རྣམ་དག་
སོ་སོ་བསྟེན་པ་དང་། ཤིན་ཏུ་བ་དང་ཅིག་ཤོས་ཀྱི་རྣམ་དག་བཤད་པ། ཤིན་ཏུ་
བ་བྱེ་བྲག་ཏུ་བསྒྲུབ་པའོ། །
དང་པོ་ནི། འདོད་ཆགས་ལ་སོགས་པའི་ཉོན་སྒྲིབ་ཉམས་ཤིང་སྤང་
བའི་ཕྱིར་ཉན་ཐོས་ཀྱི་དག་པ། ཉོན་སྒྲིབ་དེ་དང་ཤེས་བྱའི་སྒྲིབ་པའི་ཕྱོགས་
གཅིག་པོ་གཟུང་བའི་དོན་གྱི་རྣམ་པར་རྟོག་པ་ཉམས་ཤིང་སྤང་བའི་ཕྱིར་རང་
རྒྱལ་གྱི་དག་པ། ཐེག་པ་གསུམ་གྱི་ལམ་གྱི་སྒྲིབ་པའི་ས་བོན་ཅི་རིགས་པ་



སྐབས་གཉིས་པ་ལམ་ཤེས་བསྟན་པ་
131
སྤངས་ཤིང་ཉམས་པའི་ཕྱིར་རྒྱལ་སྲས་བྱང་སེམས་རྣམས་ཀྱི་དག་པ་དང་།
སྒྲིབ་གཉིས་བག་ཆགས་དང་བཅས་པ་སྤངས་པའི་ཆོས་ཀྱི་དབྱིངས་ལས་བྱུང་བ་
ཉིད་ནི་བླ་ན་མེད་པ་སངས་རྒྱས་ཀྱི་རྣམ་དག་ཤིན་ཏུ་བ་ཡིན་ཏེ། ཇི་སྐད་དུ།
ཉོན་མོངས་ཤེས་བྱ་ལམ་གསུམ་གྱི། །
ཉམས་ཕྱིར་སློབ་མ་བསེ་རུ་དང་། །
རྒྱལ་སྲས་རྣམས་ཀྱི་དག་པ་སྟེ། །
སངས་རྒྱས་རྣམ་ཀུན་ཤིན་ཏུ་བ། །
ཞེས་གསུངས།
གཉིས་པ་ཤིན་ཏུ་བ་དང་ཅིག་ཤོས་ཀྱི་རྣམ་དག་བཤད་པ་ནི། འདོད་པའི་
ཁམས་དང་། བསམ་གཏན་བཞི། གཟུགས་མེད་བཞི་སྟེ་ཁམས་གསུམ་ས་
དགུ་ལ་ནི་ཡོད་པའི་སྒོམ་སྤང་གཟུང་འཛིན་གྱི་རྣམ་པར་རྟོག་པ་ཆེན་པོའི་ཆེན་པོ་
ནས། ཆུང་ངུའི་ཆུང་ངུ་ལ་སོགས་པ་འཇོམས་བྱེད་དྲི་མའི་གཉེན་པོ་ཐེག་ཆེན་གྱི་
སྒོམ་ལམ་ཆུང་ངུའི་ཆུང་ངུ་ལ་སོགས་པའི་ལམ་ནི། སྒྲིབ་པ་གཉིས་ཀ་དག་པར་
བྱེད་པའི་ལམ་ཡིན་ལ། ཉན་རང་འཕགས་པའི་སྒོམ་ལམ་གྱི་དྲི་མ་མཐའ་དག་
དངོས་སུ་ཟད་མི་ནུས་པའི་ཕྱིར་ན། སངས་རྒྱས་ཀྱི་རྣམ་དག་ཤིན་ཏུ་བ་
དང་། ཉན་རང་གི་རྣམ་དག་ཅིག་ཤོས་ཞེས་བྱའོ། །དེ་སྐད་དུ།
ས་དགུ་ལ་ནི་ཆེན་པོ་ཡི། །
ཆེན་པོ་ལ་སོགས་དྲི་མ་ཡི། །



132
མངོན་རྟོགས་རྒྱན་འགྲེལ་གཞུང་དོན་རབ་གསལ་
གཉེན་པོ་ཆུང་ངུའི་ཆུང་ངུ་ལ། །
སོགས་པའི་ལམ་ནི་དག་པ་ཡིན། །ཞེས་སོ། །
གསུམ་པ་ཤིན་ཏུ་བ་བྱེ་བྲག་ཏུ་བཤད་པ་ནི། ཆོས་ཐམས་ཅད་མཉམ་པ་
ཉིད་དེ་ལ་སྤང་གཉེན་མི་འཐད་དོ་ཞེས་བྱ་བའི་ཀླན་ཀ་དོན་དམ་པར་ཕན་གནོད་
གང་ཡང་མི་བྱེད་པའི་ལན་དང་། ཀུན་རྫོབ་ཏུ་དྲི་མ་ཕྲ་མོ་བསལ་བ་ལ་ཁྲུས་
མཁན་འབད་པ་ཆེན་པོ་བྱེད་པའི་དཔེས་སྤངས་པའི་སྒོ་ནས་སྒོམ་ལམ་རྡོ་རྗེ་ལྟ་
བུའི་ཏིང་ངེ་འཛིན་ནི་ཁམས་གསུམ་གྱི་བག་ཆགས་མ་ལུས་པའི་གཉེན་པོ་ཉིད་དུ་
འདོད་པ་ཡིན་ཏེ། འཇལ་བྱེད་ཤེས་པ་དང་གཞལ་བྱ་ཤེས་བྱ་དག་རང་བཞིན་
མེད་པ་མཉམ་པ་ཉིད་དུ་མངོན་སུམ་གྱིས་མཐོང་ཟིན་སྒོམ་པའི་སློབ་ལམ་གྱི་
མཐར་ཐུག་ཡིན་པའི་ཕྱིར། དེ་སྦྱངས་པའི་སངས་རྒྱས་ཀྱི་རྣམ་དག་ཤིན་ཏུ་བར་
བཞག་གོ། །དེ་ལྟར་ཡང་།
དེ་ལ་ཀླན་ཀ་སྤངས་པ་ཡིས། །
ལམ་ནི་འཇལ་དང་གཞལ་བྱ་དག །
མཉམ་པ་ཉིད་ཀྱི་ཁམས་གསུམ་གྱི། །
གཉེན་པོ་ཉིད་དུ་འདོད་པ་ཡིན། །
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱན་གྱི་འགྲེལ་པ་གཞུང་དོན་རབ་གསལ་ཞེས་བྱ་བ་ལས། ལམ་
ཤེས་པ་ཉིད་ཀྱི་སྐབས་ཏེ་གཉིས་པའོ།། །།



སྐབས་གསུམ་པ་གཞི་ཤེས་བསྟན་པ་
133
༈ གསུམ་པ་རྒྱུའི་བླང་དོར་ཐུན་མོང་མ་ཡིན་པ་གཞི་ཤེས་ཀྱི་ཡན་ལག་
རྒྱས་པར་བཤད་པ་ལ་གཉིས། ངོ་བོ་གཞི་ཤེས་བཤད་པ་དང་། མཁྱེན་གསུམ་
གྱི་མཇུག་བསྡུ་བའོ། །དང་པོ་ངོ་བོ་གཞི་ཤེས་ལ་འཇུག་ཡུལ་གཞི་ཤེས་དང་།
འཇུག་པ་སྦྱོར་བ། ཞུགས་འབྲས་མཐོང་ལམ་དང་གསུམ། དང་པོ་འཇུག་
ཡུལ་གཞི་ཤེས་ལ་ཆོས་ཅན་གཞི་ཤེས་གཉིས་ཀྱི་རང་བཞིན། བསྒྲུབ་བྱ་འབྲས་
ཡུམ་ལ་ཉེ་རིང་གི་ཁྱད་པར། སྒྲུབ་བྱེད་མི་མཐུན་ཕྱོགས་དང་གཉེན་པོའི་རབ་
དབྱེ་དང་གསུམ་ལས།
དང་པོ་ནི། བྱང་སེམས་ཀྱི་ཡུམ་གཞི་ཤེས་དེ་ཚུ་རོལ་འཁོར་བའི་མཐའ་
ལ་མི་གནས། ཕ་རོལ་མྱང་འདས་ཀྱི་མཐའ་ལ་གནས་པ་མ་ཡིན། འཁོར་
འདས་དེ་དག་གི་བར་ན་བླང་དོར་དུ་མཚན་མར་འཛིན་པའི་ཚུལ་གྱིས་མི་གནས་
པ་ཡིན་ཏེ། དུས་གསུམ་གྱིས་བསྡུས་པའི་ཆོས་རྣམས་སྐྱེ་བ་མེད་པར་མཉམ་པ་
ཉིད་དུ་མངོན་སུམ་གྱིས་ཤེས་པ་སྙིང་རྗེ་ཆེན་པོ་དང་ལྡན་པའི་ཕྱིར། དེ་སྐད་དུ།
ཚུ་རོལ་ཕ་རོལ་མཐའ་ལ་མིན། །
དེ་དག་བར་ན་མི་གནས་པ། །
དུས་རྣམས་མཉམ་པ་ཉིད་ཤེས་ཕྱིར། །
ཤེས་རབ་ཕ་རོལ་ཕྱིན་པར་འདོད། །
ཅེས་གསུངས། །
ལྡོག་པས་ཉན་རང་གི་གཞི་ཤེས་ནི། ཤེར་ཕྱིན་ཉན་རང་རྣམས་ལ་རིང་



134
མངོན་རྟོགས་རྒྱན་འགྲེལ་གཞུང་དོན་རབ་གསལ་
བར་འདོད་པ་ནི། སྙིང་བརྩེ་བ་དང་ཤེས་རབ་དང་བྲལ་བས་འཁོར་བ་འམ་མྱ་
ངན་ལས་འདས་པ་ལ་གནས་པ་ཡིན་ཏེ། དངོས་པོ་དང་དངོས་པོ་མེད་པར་
དམིགས་པ་ཉིད་ཀྱིས་སོ་ཞེས་ཤུགས་ལ་བསྟན་ནོ། །
གཉིས་པ་བསྒྲུབ་བྱ་འབྲས་ཡུམ་ལ་ཉེ་རིང་གི་ཁྱད་པར་ལ་གཉིས། ཉན་
རང་གི་ཡུམ་རིང་བ་དང་། བྱང་སེམས་ཀྱི་ཡུམ་ཉེ་བར་བསྟན་པའོ། །
དང་པོ་ནི། ཉན་རང་གི་ཡུམ་དེ་ནི་བཤེས་གཉེན་སོགས་དང་བྲལ་བས་
མིང་དང་དངོས་པོར་མངོན་པར་ཞེན་ནས་འཁྲུལ་པའི་མཚན་མར་དམིགས་པའི་
སྒོ་ནས་འབྲས་ཡུམ་སྐྱེད་པའི་ཐབས་མཁས་པ་མ་ཡིན་པས་རིང་བ་ཡིན་ལ། ཇི་
སྐད་དུ།
དེ་ནི་མཚན་མར་དམིགས་སྒོ་ནས། །
ཐབས་མ་ཡིན་པས་རིང་བ་སྟེ། །
ཞེས་སོ། །
གཉིས་པ་བྱང་སེམས་ཀྱི་ཡུམ་ཉེ་བར་བསྟན་པ་ནི། བྱང་སེམས་དེ་ནི་
དགེ་བའི་བཤེས་གཉེན་ཡང་དག་པར་མགུ་བར་བྱེད་པའི་མན་ངག་ཕྱིན་ཅིག་མ་
ལོག་པ་ཅན་བདེན་པ་གཉིས་ལ་བརྟེན་པའི་ཐོས་པ་ལ་སོགས་པའི་ཤེས་པ་སྐྱེ་བའི་
ཐབས་ལ་མཁས་པ་ཡིས་ཡུམ་འདི་ལ་ཡང་དག་ཉེ་བ་ཉིད་དུ་བཤད་དེ། །
དེ་ནི་ཐབས་ལ་མཁས་པ་ཡིས། །
ཡང་དག་ཉེ་བ་ཉིད་དུ་བཤད། །



སྐབས་གསུམ་པ་གཞི་ཤེས་བསྟན་པ་
135
ཅེས་སོ། །
གསུམ་པ་སྒྲུབ་བྱེད་མི་མཐུན་ཕྱོགས་དང་གཉེན་པོའི་རབ་དབྱེ་ལ་
གསུམ། གཞི་ལམ་ལ་མཚན་འཛིན་གྱི་སྤང་གཉེན། འབྲས་བུ་ལ་མཚན་འཛིན་
གྱི་སྤང་གཉེན། དེ་དག་གི་དོན་བསྡུ་བའོ། །དང་པོ་ལ་སྤང་གཉེན་གཉིས་ཀྱི་
དང་པོ་ནི། །
གཞིའི་ཆོས་ཉིད་གཟུགས་སོགས་ཀྱི་ཕུང་པོ་གང་ཟག་གི་བདག་གིས་
སྟོང་པ་ཉིད་དུ་འདུ་ཤེས་པ་དང་། གཞི་ཆོས་ཅན་དུས་གསུམ་དུ་གཏོགས་པའི་
ཆོས་གཟུགས་ལ་སོགས་པ་རྣམས་སུ་འདུ་ཤེས་པ་དང་། ལམ་སྦྱིན་སོགས་ཕྱིན་
དྲུག་དང་། བསམ་གཏན་བཞི་དང་། བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་པོ་
རྣམས་ལ་སྤྱོད་པའི་འདུ་ཤེས་ཏེ། མཚན་མར་འཛིན་པས་འབྲས་ཡུམ་ལ་རིང་བ་
སྟེ་བྱང་སེམས་ཀྱི་ལམ་གྱི་མི་མཐུན་ཕྱོགས་ཡིན་པའི་ཕྱིར། དེ་ལྟར་ཡང་།
གཟུགས་སོགས་ཕུང་པོ་སྟོང་ཉིད་དང་། །
དུས་གསུམ་གཏོགས་པའི་ཆོས་རྣམས་དང་། །
སྦྱིན་སོགས་བྱང་ཆུབ་ཕྱོགས་རྣམས་ལ། །
སྤྱོད་པའི་འདུ་ཤེས་མི་མཐུན་ཕྱོགས། །
ཞེས་གསུངས།
གཉིས་པ་གཞི་ལམ་མཚན་འཛིན་གྱི་གཉེན་པོ་ནི། སྦྱིན་པ་ལ་སོགས་པ་
རྣམ་མཁྱེན་གྱི་བར་བདག་མེད་དུ་རྟོགས་པས་ངར་འཛིན་པ་མེད་པ་ལ་རང་



136
མངོན་རྟོགས་རྒྱན་འགྲེལ་གཞུང་དོན་རབ་གསལ་
གནས་ཏེ། གཞན་དག་ཕྱིན་དྲུག་ལ་སོགས་པའི་དེ་ལ་རྨོངས་པ་ལ་གདམས་
ངག་སྟོན། བག་མེད་པ་གཉེན་པོ་ལེན་དུ་བཅུག །ཞུམ་པ་གཟེངས་བསྟོད།
ལེགས་པར་ཞུགས་པ་ལ་དགའ་བའི་སྒོ་ནས་སྦྱོར་ཞིང་འཛུད་པར་བྱེད་པ་དེ་ནི་
གཞི་ལམ་ལ་མཚན་འཛིན་གྱི་གཉེན་པོ་ཡིན་ཏེ། གཞི་ལམ་ལ་ཆགས་ཤིང་
མཚན་མར་འཛིན་པའི་ཆ་མངོན་གྱུར་ས་བོན་དང་བཅས་པ་འགོག་ནུས་པའི་
ཕྱིར། མཐའ་ནི་ཆ་སྟེ། རྣམ་བཤད་རིགས་པར་དབྱིག་གཉེན་གྱིས།
མཐའ་ནི་ཟད་དང་འཇུག་ཆ་དང་། །
ཉེ་དང་ཕྱོགས་དང་སྨད་པ་ལའོ། །
ཞེས་པ་སྟེ་དེ་ལྟར་ཡང་།
སྦྱིན་ལ་སོགས་ལ་ངར་འཛིན་མེད། །
གཞན་དག་དེ་ལ་སྦྱོར་བྱེད་པ། །
དེ་ནི་ཆགས་པའི་མཐའ་འགོག་པས། །
ཞེས་གསུངས།
གཉིས་པ་འབྲས་བུ་ལ་མཚན་འཛིན་གྱི་སྤང་གཉེན་ལ་སྤངས་པ་དང་
གཉེན་པོ་གཉིས། དང་པོ་ལ་འང་ཆགས་པ་ཕྲ་མོ་མི་མཐུན་ཕྱོགས་སུ་བསྟན་པ་
དང་། དེའི་སྒྲུབ་བྱེད་བསྟན་པ་གཉིས།
དང་པོ་ནི། རྒྱལ་བ་དང་སོགས་པ་དགེ་བ་ལ་སོགས་པ་ཡིད་ལ་བྱེད་པ་
ལ་སོགས་པ་ནི་བསོད་ནམས་ཀྱི་ཚོགས་ཀྱི་རྒྱུ་ཡིན་པས་གཉེན་པོ་ཡིན་ཡང་བྱང་



137
སྐབས་གསུམ་པ་གཞི་ཤེས་བསྟན་པ་
སེམས་ཀྱི་ཡུམ་གྱི་མི་མཐུན་ཕྱོགས་ཆགས་པ་ཕྲ་མོ་ཡིན་པས་རྣམ་པ་ཐམས་ཅད་
དུ་གཉེན་པོ་མ་ཡིན་པའི་ཕྱིར། །
རྒྱལ་ལ་སོགས་ལ་ཆགས་པ་ཕྲ། །
ཞེས་བསྟན་ཏོ། །
གཉིས་པ་དེའི་སྒྲུབ་བྱེད་ནི། ཆོས་རྣམས་ཀྱི་ལམ་གནས་ལུགས་
མཐར་ཐུག་པ་ནི་ཟབ་པ་ཉིད་དེ། གདོད་ནས་རང་རང་གི་རང་བཞིན་གྱིས་དབེན་
པའི་ཆོས་ཉིད་ཡིན་པའི་ཕྱིར་ཏེ། ཇི་སྐད་དུ། །
ཆོས་ཀྱི་ལམ་ནི་རང་བཞིན་གྱིས། །
དབེན་པའི་ཕྱིར་ན་དེ་ཟབ་ཉིད། །ཅེས་སོ། །
གཉིས་པ་གཉེན་པོ་ལ་སྤོང་བའི་གཉེན་པོ་དང་། ཟབ་པ་སོགས་ཀྱི་རྒྱུ་
མཚན་གཉིས།
དང་པོ་ནི། བྱང་ཆུབ་སེམས་དཔའ་འཕགས་པ་རྣམས་ཀྱིས་གཟུང་
འཛིན་གྱི་ཆོས་རྣམས་རང་བཞིན་གཅིག་པར་བདེན་སྟོང་དུ་མངོན་སུམ་ཤེས་པའི་
ཡེ་ཤེས་དེས། འབྲས་བུ་ལ་བདེན་པར་ཆགས་པ་སྤོང་བས་དེའི་དངོས་གཉེན་
ཡིན་པ་དེའི་ཕྱིར། །
ཆོས་རྣམས་རང་བཞིན་གཅིག་པར་ནི། །
ཤེས་པས་ཆགས་པ་སྤོང་བ་ཡིན། །ཞེས་གསུངས།
གཉིས་པ་ལ་ཟབ་པ་དང་། རྟོགས་དཀའ་བའི་རྒྱུ་མཚན་གཉིས། དང༌



138
མངོན་རྟོགས་རྒྱན་འགྲེལ་གཞུང་དོན་རབ་གསལ་
དོན་དམ་པའི་བདེན་པ་དེ་ནི་རྟོགས་པར་དཀའ་བར་བཤད་པའི་རྒྱུ་མཚན་
ཡོད་དེ། མཐར་ཐུག་དཔྱོད་པའི་རིག་ཤེས་ཁོ་ནས་རྟོགས་པར་བྱ་བ་ཡིན་
གྱི། གཟུགས་མཐོང་བ་ལ་སོགས་པ་ཐ་སྙད་པའི་ཚད་མས་རྟོགས་པ་བཀུག་པ་
དེ་ཡིས་ཏེ། ཇི་སྐད་དུ།
མཐོང་བ་ལ་སོགས་བཀག་པ་ཡིས། །
དེ་ནི་རྟོགས་པར་དཀའ་བར་བཤད། །
ཅེས་སོ། །
གཉིས་པ་རྟོགས་དཀའ་བའི་རྒྱུ་མཚན་ནི། ཆོས་རྣམས་ཀྱི་རང་བཞིན་
དེ་ནི་རྟོག་གེའི་བློས་བསམ་གྱིས་མི་ཁྱབ་པར་འདོད་དེ། ཡོངས་གཅོད་ལ་
གཟུགས་དང་སོགས་པ་སངས་རྒྱས་ཀྱི་ཆོས་མ་འདྲེས་པའི་རྣམ་པའི་བར་དག་
གི་རང་བཞིན་ནི། དེ་བཞིན་ཉིད་ཀྱི་ངོ་བོ་ཉིད་ཡིན་པའི་ཕྱིར་སངས་མ་རྒྱས་པས་
བསམ་པར་མི་ནུས་ཤིང་མི་ཤེས་པའི་ཕྱིར་ནའོ། །དེ་ལྟར་ཡང་།
གཟུགས་ལ་སོགས་པར་མི་ཤེས་ཕྱིར། །
དེ་ནི་བསམ་མི་ཁྱབ་པར་འདོད། །
ཅེས་སོ། །
གསུམ་པ་དོན་བསྡུ་བ་ནི། དེ་ལྟར་ཀུན་ཤེས་ཉིད་ལུགས་ལ་སྟེ་སྐབས་
སུ། མི་མཐུན་པ་དང་། གཉེན་པོའི་ཕྱོགས་དག་གི་གཞི་ཤེས་ཀྱི་རྣམ་པར་དབྱེ་



སྐབས་གསུམ་པ་གཞི་ཤེས་བསྟན་པ་
139
བ་མ་ལུས་པ་མདོ་ལས་ཇི་སྐད་བཤད་པ་འདིར་ཤེས་པར་བྱ་བ་སྟེ། སྔར་བཤད་
པ་དེ་ལྟར་ཤེས་པར་བྱ་བའི་ཕྱིར།
དེ་ལྟར་ཀུན་ཤེས་ཉིད་ལུགས་ལ། །
མི་མཐུན་གཉེན་པོའི་ཕྱོགས་དག་གི། །
རྣམ་པར་དབྱེ་བ་མ་ལུས་པ། །
ཇི་སྐད་བཤད་པ་འདིར་ཤེས་བྱ། །
ཞེས་གསུངས། །
གཉིས་པ་འཇུག་པ་སྦྱོར་བ་ལ་དབྱེ་བ་དང་། སྦྱོར་བའི་མཉམ་ཉིད་
གཉིས། དང་པོ་ལ་དངོས་བསྟན་དང་། ཤུགས་བསྟན་གཉིས་ལས་དང་པོ་
ནི། སྦྱོར་བ་དེ་ལ་རྣམ་པ་བཅུར་དབྱེར་ཡོད་དེ། ཡུལ་གྱི་སྒོ་ནས་བཞི། ངོ་བོའི་
སྒོ་ནས་གསུམ། བྱེད་པའི་སྒོ་ནས་གཉིས། ཤེས་བྱེད་ཀྱི་དཔེའི་སྒོ་ནས་ཕྱེ་བ་
རྣམས་སོ། །
དང་པོ་ནི་ཁྱད་གཞི་གཟུགས་སོགས་ལ་བདེན་ཞེན་བཀག་པ་དང་།
ཁྱད་ཆོས་མི་རྟག་སོགས་དང་། ཡོན་ཏན་གྱི་རྟེན་དེ་མ་རྫོགས་པ་དང་། རབ་ཏུ་
རྫོགས་པ་དེ་ལ་བདེན་པར་ཆགས་པ་མེད་པ་ཉིད་ལ་སྤྱོད་པ་བཀག་པ་སྟེ་ཀུན་རྫོབ་
ལ་དམིགས་པ་གསུམ། དོན་དམ་ལ་དམིགས་པ་ནི་བདེན་པར་ཆགས་པ་མེད་
པ་ཉིད་ལ་གནས་ནས་བདེན་པར་ཞེན་པའི་སྤྱོད་པ་བཀག་པས་སྦྱོར་བ་དང་
བཞིའོ། །ངོ་བོའི་སྒོ་ནས་གསུམ་ནི། ལས་སུ་བྱ་བ་དང་བྱེད་པ་པོ་དང་བྱ་བ་



140
མངོན་རྟོགས་རྒྱན་འགྲེལ་གཞུང་དོན་རབ་གསལ་
འབྲས་བུ་ལ་བདེན་ཞེན་བཀག་པ་མི་འགྱུར་བ་དང་། བྱེད་པོ་མིན་པ་དང་། བྱ་
དཀའ་བ་རྣམ་པ་གསུམ་སྦྱོར་བ་སྟེ། བྱ་དཀའ་བ་གསུམ་ནི། ཆེད་དུ་བྱ་དཀའ་
བ༑ སྦྱོར་བ་བྱ་དཀའ་བ། ལས་བྱ་དཀའ་བའོ། །བྱེད་པའི་སྒོ་ནས་གཉིས་ནི།
འབྲས་བུ་བསྐྱེད་པའི་བྱ་བ་བྱེད་པའི་སྒོ་ནས་སྐལ་བ་ཇི་བཞིན་འབྲས་བུ་ཐོབ་པས་
འབྲས་ཡོད་འདོད་པ་དེ་དང་། ཕན་ཡོན་དང་ལྡན་པའི་སྒོ་ནས་གཞན་ལ་རག་
ལས་པ་མིན་པ་གང་དང་གཉིས་སོ། །ཤེས་བྱེད་ཀྱི་སྒོ་ནས་བདེན་པར་མ་གྲུབ་
བཞིན་དུ་སྣང་བ་རྣམ་པ་བདུན་གྱི་སྒོ་ནས་ཤེས་པར་བྱེད་དོ། །རྣམ་པ་བདུན་ནི།
རྨི་ལམ། སྒྱུ་མ། སྨིག་རྒྱུ། སྒྲ་བརྙན། གཟུགས་བརྙན། དྲི་ཟའི་གྲོང་
ཁྱེར། སྤྲུལ་པ་སྟེ་དེ་ལྟར་བདུན་ནི་གོ་རིམ་བཞིན་དུ་ཡོངས་སུ་འགྱུར་བ་དང་།
མཉམ་དུ་འཚོགས་པ་དང་། འགལ་བ་དང་། རྐྱེན་དང་། མི་འཕོ་བ་དང་།
རྟེན་མེད་པ་དང་། བྱེད་པ་པོ་མ་ཡིན་པར་སྣང་བའོ། །དེ་སྐད་དུ་ཡང་།
གཟུགས་སོགས་དེ་མི་རྟག་སོགས་དང་། །
དེ་མ་རྫོགས་དང་རབ་རྫོགས་དང་། །
དེ་ལ་ཆགས་པ་མེད་ཉིད་ལ། །
སྤྱོད་པ་བཀག་པའི་སྦྱོར་བ་དང་། །
མི་འགྱུར་བྱེད་པོ་མེད་ཉིད་དང་། །
བྱ་དཀའ་རྣམ་གསུམ་སྦྱོར་བ་དང་། །
སྐལ་བ་ཇི་བཞིན་འབྲས་ཐོབ་པས། །



སྐབས་གསུམ་པ་གཞི་ཤེས་བསྟན་པ་
141
འབྲས་ཡོད་འདོད་པ་དེ་དང་ནི། །
གཞན་ལ་རག་ལས་མིན་གང་དང་། །
སྣང་བ་རྣམ་བདུན་ཤེས་བྱེད་དོ། །
ཞེས་གསུངས། །
གཉིས་པ་ཤུགས་བསྟན་ཉན་རང་གི་སྦྱོར་བ་ནི། ཉན་ཐོས་ལ་སོགས་
པའི་སྦྱོར་ལམ་ནི། ཇི་སྐད་བཤད་པ་ཞེན་སྤྱོད་བཀག་པ་དེ་ལས་བཟློག་སྟེ་བདེན་
ཞེན་མ་བཀག་པར་བསྒོམ་པའི་སྦྱོར་བ་ཡིན་ཏེ། བྱང་སེམས་ཀྱི་སྦྱོར་བ་དངོས་
བསྟན་རྗེས་སུ་འགྲོ་བའི་སྒོ་ནས་བསྟན་པས་དེའི་ཤུགས་ཀྱིས་ན་དེ་ལྟར་ཤེས་པར་
བྱའོ། །
གཉིས་པ་སྦྱོར་བའི་མཉམ་ཉིད་ནི། གཟུགས་ལ་སོགས་པ་དངོས་པོའི་
དོན་ལ་རློམ་པ་མེད་པ་དང་། སྔོན་པོ་ལ་སོགས་པ་མཚན་མ་ལ་རློམ་པ་མེད་པ་
དང༌། གཟུགས་རྣམ་པ་གཉིས་སམ་རྣམ་པ་ཉི་ཤུ་ལ་སོགས་སྤྲོས་པ་ལ་རློམ་པ་
མེད་པ་དང་། ངེས་འབྱེད་ཆ་མཐུན་སོགས་རྟོགས་པར་རློམ་པ་བཀག་པས་རྟོག་
པ་པོ་དང་ཤེས་བྱའི་ཆོས་རྣམ་པ་ཐམས་ཅད་དུ་མི་དམིགས་པ་རྣམ་པ་བཞི་
གསུངས་པ་མཉམ་པ་ཉིད་དེ། དེའི་སྒོ་ནས་སྦྱོར་བ་སྒོམ་དགོས་པས་སྦྱོར་བ་དེ་
ཡི་མཉམ་པ་ཉིད་ཅེས་བྱ་སྟེ།
གཟུགས་ལ་སོགས་ལ་རློམ་མེད་པ། །
རྣམ་བཞི་དེ་ཡི་མཉམ་པ་ཉིད། །



142
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཅེས་གསུངས།
གསུམ་པ་ཞུགས་འབྲས་མཐོང་ལམ་ལ་མདོར་བསྟན། རྒྱས་བཤད།
སྒོམ་ལམ་མི་སྟོན་པའི་རྒྱུ་མཚན་དང་གསུམ།
དང་པོ་ནི། འདིར་དངོས་སུ་བསྟན་པའི་སྡུག་བསྔལ་ལ་སོགས་བདེན་
པ་བཞི་ལ་དམིགས་ནས་ཆོས་ཤེས་པའི་བཟོད་པ་དང་། རྗེས་སུ་ཤེས་པའི་བཟོད་
པ་དང་། ཆོས་དང་རྗེས་སུ་ཤེས་པའི་བྱ་རྫོགས་ཀྱི་སྐད་ཅིག་བཅུ་དྲུག་གི་བདག་
ཉིད་དེ་ནི། ཀུན་ཤེས་ཚུལ་ལ་མཐོང་བའི་ལམ་ཡིན་ཏེ། འདའ་བར་བྱ་བའི་
མཐོང་ལམ་འཕེན་པར་བྱེད་པའི་འདའ་བྱེད་ཀྱི་བདེན་པ་མངོན་རྟོགས་ཡིན་པའི་
ཕྱིར། དེ་ལྟར་ཡང་།
སྡུག་བསྔལ་ལ་སོགས་བདེན་པ་ལ། །
ཆོས་ཤེས་རྗེས་སུ་ཤེས་པ་དང་། །
བཟོད་ཤེས་སྐད་ཅིག་བདག་ཉིད་འདི། །
ཀུན་ཤེས་ཚུལ་ལ་མཐོང་བའི་ལམ། །
ཞེས་གསུངས། །
གཉིས་པ་རྒྱས་བཤད་ལ་བདེན་བཞིའི་རྣམ་པ་བཅུ་དྲུག་གི་དང་པོ་ནི།
གཟུགས་སོགས་སྐབས་སྟོབས་ཀྱིས་བདེན་བཞིར་གོ་བར་བྱས་ཏེ་གཟུགས་
སོགས་དོན་དམ་པར་ན་ཞེས་ཀུན་ལ་སྦྱར་ཏེ། གཟུགས་སོགས་དོན་དམ་པར་ན་
རྟག་པ་མ་ཡིན་མི་རྟག་པའང་མ་ཡིན་པར་ཤེས་པ་ནི་དུ ཁ་ལ་ཆོས་བཟོད་



143
སྐབས་གསུམ་པ་གཞི་ཤེས་བསྟན་པ་
དང༌། དུ ཁ་ཡིན་མིན་གྱི་མཐའ་ལས་འདས་པར་ཤེས་པ་ཆོས་ཤེས། སྟོང་མི་
སྟོང་གིས་རྣམ་པར་དག་པར་ཤེས་པ་དུ ཁ་ལ་རྗེས་བཟོད། བདག་ཡོད་མེད་
ཀྱིས་སྟོང་པས་མ་སྐྱེས་པ་མ་འགགས་པ་སོགས་པ་ཀུན་བྱང་མིན་པར་ཤེས་པ་
རྗེས་ཤེས་ཏེ་རཿ ཁའི་དང་། རྒྱུ་ཡིན་མིན་དང་བྲལ་བ་ནམ་མཁའ་དང་འདྲ་བར་
ཤེས་པ་ཀུན་འབྱུང་ལ་ཆོས་བཟོད། ཀུན་འབྱུང་ཡིན་མིན་དང་བྲལ་བས་ཆགས་
པ་སོགས་ཉོན་མོངས་པས་བགོས་པ་སྤང་བར་ཤེས་པ་ཆོས་ཤེས། རབ་ཏུ་སྐྱེ་མི་
སྐྱེར་ཡོངས་སུ་འཛིན་པ་ལས་གྲོལ་བར་ཤེས་པ་རྗེས་བཟོད། རྐྱེན་ཡིན་མིན་
གྱིས་སྟོང་པས་རང་གི་ངོ་བོ་ཉིད་ཀྱིས་ཅིར་ཡང་བརྗོད་དུ་མེད་པར་ཤེས་པ་རྗེས་
ཤེས་ཏེ་ཀུན་འབྱུང་གི་དང་། འགོག་བདེན་འདིའི་དོན་ངག་ཏུ་བརྗོད་པ་ཡིས་རྒྱུད་
གཞན་ལ་སྦྱིན་དུ་མེད་པ་ཡིན་ཏེ། གང་གི་ཕྱིར་ན་འགོག་པ་ཡིན་མིན་གྱིས་སྟོང་
བས་སོ་ཞེས་ཤེས་པ་འགོག་པ་ལ་ཆོས་བཟོད། རྣམ་པ་གང་གིས་ཀྱང་དམིགས་
པར་བྱར་མེད་པར་བྱེད་པ་ཞི་མ་ཞིས་སྟོང་པར་ཤེས་པ་ཆོས་ཤེས། སྐྱེ་བ་སོགས་
མེད་པ་ནམ་མཁའ་ལྟར་ཤིན་ཏུ་རྣམ་པར་དག་པ་གྱ་ནོམ་ཡིན་མིན་གྱིས་སྟོང་པར་
ཤེས་པ་རྗེས་བཟོད། ངེས་འབྱུང་ཡིན་མིན་གྱིས་སྟོང་པས་ཡུམ་ལ་སྤྱོད་པ་ལ་
ནད་དང་གནོད་པ་མི་འབྱུང་བར་ཤེས་པ་རྗེས་ཤེས་ཏེ་འགོག་པའི་དང་། ལམ་
ཡིན་མིན་དང་བྲལ་བས་ངན་སོང་ཆད་པ་དང་། རྣམ་བྱང་ཤེས་པས་དགའ་བ་
རྒྱས་པར་ཤེས་པ་ལམ་ལ་ཆོས་བཟོད། རིགས་པ་ཡིན་མིན་གྱིས་སྟོང་པས་
འབྲས་བུ་བྱང་ཆུབ་ནི་མངོན་དུ་བྱ་བ་ལ་མི་རྟོག་པ་ཉིད་ཤེས་པ་ཆོས་ཤེས། སྒྲུབ་



144
མངོན་རྟོགས་རྒྱན་འགྲེལ་གཞུང་དོན་རབ་གསལ་
པ་ཡིན་མིན་བྲལ་བས་སྔོ་སོགས་ཀྱི་མཚན་མ་དག་དང་མ་འབྲེལ་ཞིང་མ་འདྲེས་
པར་རྟོགས་པ་རྗེས་བཟོད། ངེས་འབྱིན་ཡིན་མིན་གྱིས་སྟོང་པས་ཆོས་ཐམས་
ཅད་ཀྱི་དངོས་པོ་དང་དེ་དག་གི་མིང་དང་དེ་བཞིན་ཉིད་དང་དེའི་ཤེས་པ་གཉིས་པོ་
སོ་སོར་སྣང་བའི་ཤེས་པ་སྐྱེ་བ་མེད་པར་ཤེས་པ་ནི་རྗེས་ཤེས་ཏེ་ལམ་གྱིའོ། །དེ་
དག་ནི་ཀུན་ཤེས་ཉིད་ཀྱི་སྐབས་སུ་བསྟན་པའི་མཐོང་ལམ་སྐད་ཅིག་མ་བཅུ་དྲུག་
ཡིན་ནོ། །འདི་དང་སྔར་གྱི་མཐོང་ལམ་གཉིས་འཕགས་པས་ཡེ་ཤེས་སྐད་ཅིག་
བཅུ་དྲུག་བསྟན་པར་བཞེད་ལ། སློབ་དཔོན་གྱིས་བདེན་བཞིའི་རྣམ་པ་བཅུ་དྲུག་
བསྟན་པར་བཤད་པ་གཉིས་མི་འགལ་ཏེ། རྣམ་པ་དེ་དག་གིས་བདེན་བཞི་ལ་
དམིགས་ནས་ཡེ་ཤེས་བཅུ་དྲུག་སྐྱེའོ་ཞེས་མཚོན་ནོ། །ཉན་ཐོས་རྣམས་ཀྱིས་དེ་
ལས་ཟློག་པ་མི་རྟག་པ་ལ་སོགས་པའི་རྣམ་པ་དག་ཏུ་བསྒོམ་པར་བྱ་བ་ནི་ཀུན་
ཤེས་པ་ཉིད་ལ་མཐོང་བའི་ལམ་ཡིན་ཏེ་ཤུགས་བསྟན་ནོ། །དེ་སྐད་དུ།
གཟུགས་རྟག་མ་ཡིན་མི་རྟག་མིན། །
མཐའ་ལས་འདས་དང་རྣམ་དག་དང་། །
མ་སྐྱེས་མ་འགགས་ལ་སོགས་དང་། །
མཁའ་འདྲ་ཆགས་པ་སྤངས་པ་དང་། །
ཡོངས་སུ་འཛིན་ལས་གྲོལ་བ་དང་། །
ངོ་བོ་ཉིད་ཀྱིས་བརྗོད་མེད་དང་། །
གང་ཕྱིར་འདི་དོན་བརྗོད་པ་ཡིས། །



སྐབས་གསུམ་པ་གཞི་ཤེས་བསྟན་པ་
145
གཞན་ལ་སྦྱིན་དུ་མེད་པ་དང་། །
དམིགས་པ་མེད་པར་བྱེད་པ་དང་། །
ཤིན་ཏུ་རྣམ་དག་ནད་མི་འབྱུང་། །
ངན་སོང་ཆད་དང་འབྲས་བུ་ནི། །
མངོན་དུ་བྱ་ལ་མི་རྟོག་ཉིད། །
མཚན་མ་དག་དང་མ་འབྲེལ་དང་། །
དངོས་དང་མིང་དང་གཉིས་པོ་ལ། །
ཤེས་པ་སྐྱེ་བ་མེད་པ་ནི། །
ཀུན་ཤེས་ཉིད་ཀྱི་སྐད་ཅིག་མ། །
ཞེས་གསུངས།
གསུམ་པ་སྒོམ་ལམ་མི་སྟོན་པའི་རྒྱུ་མཚན་ནི། ཉན་ཐོས་ཀྱི་ལམ་ནི་
བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི། མངོན་དུ་བྱ་བ་ནི་མ་
ཡིན་པས་སྒོམ་པའི་ལམ་ནི་མ་བསྟན་ཏོ། །
གསུམ་པ་མཁྱེན་གསུམ་གྱི་མཇུག་བསྡུ་བ་ནི། དེ་ལྟར་མཁྱེན་གསུམ་
རྒྱས་པར་བསྟན་ནས། མདོ་ལས། རབ་འབྱོར་ཡུམ་འདི་ནི་ཆོས་གང་ཡང་
ཐོབ་པར་བྱེད་པ་མ་ཡིན་ཞེས་པ་ནས་བརྩམས་ཏེ། འདས་པ་མ་ཡིན། མ་
འོངས་པ་མ་ཡིན། ད་ལྟར་བྱུང་བ་མ་ཡིན། ཞེས་པ་གསུམ་པོ་གཅིག་ཏུ་བསྡུས་
པའི་བར་གྱི་གཞི་ཤེས་ཀྱི་མཇུག་སྡུད་སྟོན་པའི་ཚིག་བཅུ་དགུ་པོ་འདི་དང་། རབ་



146
མངོན་རྟོགས་རྒྱན་འགྲེལ་གཞུང་དོན་རབ་གསལ་
འབྱོར་དེ་ལྟར་ཡུམ་ཁམས་གསུམ་ལས་འདའ་བར་བྱེད་པ་མ་ཡིན་ཞེས་སོགས་
ཀྱང་ལམ་ཤེས་ཀྱི་མཇུག་བསྡུ་བའི་ཚིག་འདི་དང་། ཡང་རབ་འབྱོར་ཡུམ་འདི་
ནི་སངས་རྒྱས་ཀྱི་ཆོས་རྣམས་ནས་རང་སངས་རྒྱས་ཀྱི་ཆོས་རྣམས་སྟེར་བར་
བྱེད་པ་མ་ཡིན། འདོར་བར་བྱེད་པ་མ་ཡིན་ཞེས་སོགས་ཀྱི་ཚིག་འདི་ཡིན་
ཏེ། མདོའི་ཚིག་རྣམ་པ་གསུམ་པོ་འདིས་སྔར་མཁྱེན་གསུམ་བརྗོད་བྱར་བྱས་པ་
དངོས་པོ་དང་པོ་རྒྱུའི་སྒོ་ནས། དངོས་པོ་གཉིས་པ་ཡུལ་གྱི་སྒོ་ནས། དངོས་པོ་
གསུམ་པ་ངོ་བོའི་སྒོ་ནས་ཡུལ་དུ་བཞག་པའི་གནས་སྐབས་གསུམ་པོ་དག་གི་
མཇུག་རྫོགས་པར་ཡོངས་སུ་བསྟན་པ་ཡིན་ཏེ། ཇི་སྐད་དུ།
དེ་ལྟར་འདི་དང་ཡང་འདི་དང་། །
ཡང་འདི་ཡིན་ཏེ་རྣམ་གསུམ་པོ། །
འདི་ནི་གནས་སྐབས་གསུམ་པོ་དག །
རྫོགས་པར་ཡོངས་སུ་བསྟན་པ་ཡིན། །
ཞེས་སོ། །
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱན་གྱི་འགྲེལ་པ་གཞུང་དོན་རབ་གསལ་ཞེས་བྱ་བ་ལས། ཐམས་
ཅད་ཤེས་པ་ཉིད་ཀྱི་སྐབས་ཏེ་གསུམ་པའོ།། །།



སྐབས་བཞི་པ་རྣམ་རྫོགས་སྦྱོར་བ་བསྟན་པ་
147
༈ གཉིས་པ་འཇུག་པ་སྦྱོར་བཞི་ནི། ཡུམ་གྱི་མཚན་ཉིད་མཁྱེན་གསུམ་
ལེགས་པར་རྟོགས་ནས་རང་གི་རྒྱུད་ལ་ཐོབ་པར་བྱེད་པའི་རྣལ་འབྱོར་ཉམས་སུ་
ལེན་པ་སྟེ་འདི་ལ་བཞི། དབང་ཐོབ་པའི་དོན་དུ་སྒོམ་པ་རྣམ་ཀུན། དབང་ཐོབ་
པའི་ཚུལ་གྱིས་སྒོམ་པ་རྩེ་སྦྱོར། བརྟན་པ་ཐོབ་པའི་དོན་དུ་སྒོམ་པ་མཐར་གྱིས་
པ༑ བརྟན་པ་ཐོབ་ནས་ཅིག་ཆར་སྒོམ་པ་སྐད་ཅིག་མའོ། །དང་པོ་དབང་ཐོབ་
པའི་དོན་དུ་སྒོམ་པ་རྣམ་ཀུན་ལ་སྦྱོར་བ་རྒྱས་བཤད་དང་། སྐབས་བསྡུ་བ་
གཉིས། དང་པོ་ལ་རྣམ་ཀུན་ཙམ་དང་། རྣམ་ཀུན་ཁྱད་པར་ཅན་གྱི་སྒོམ་རིམ་
གཉིས། དང་པོ་ལ་བཞི་སྟེ། སྦྱར་ས་རྣམ་པ། སྦྱོར་བ་པོ་གང་ཟག །སྦྱོར་བ་
རང་གི་ངོ་བོ། སྦྱོར་བའི་སྔོན་འགྲོའོ། །དང་པོ་སྦྱར་ས་རྣམ་པ་ལ་མདོར་བསྟན་
དང་། རྒྱས་བཤད་གཉིས། དང་པོ་ལའང་ངོ་བོ་དང་། དབྱེ་བ་གཉིས་ལས། །
དང་པོ་ནི། དངོས་པོ་ལ་དམིགས་པ་ནི་གཞི་ཤེས་པའོ། །དེའི་བྱེ་བྲག་
རྣམས་ནི་མི་མཐུན་ཕྱོགས་གང་གི་གཉེན་པོ་གང་ཡིན་པ་སྟེ། དཔེར་ན་རྟག་པར་
འཛིན་པ་ལ་མི་རྟག་པར་རྟོགས་པ་བཞིན་ཏེ་དེ་རྣམས་ལ་རྣམ་པ་ཞེས་བྱ་
སྟེ། མཁྱེན་པ་གསུམ་གྱི་ཡེ་ཤེས་མཚན་གཞིར་གྱུར་པ་དེ་ལ་བརྟེན་པའི་མཚན་
ཉིད་དོ། །དེས་ཤེས་རྣམ་དངོས་སུ་བསྟན་ནས་དོན་རྣམ་ཤུགས་ལ་བསྟན་ནོ། །
དེ་སྐད་དུ།
གཞི་ཤེས་པ་ཡི་བྱེ་བྲག་རྣམས། །
རྣམ་པ་ཞེས་བྱ་མཚན་ཉིད་དེ། །ཞེས་སོ། །



148
མངོན་རྟོགས་རྒྱན་འགྲེལ་གཞུང་དོན་རབ་གསལ་
གཉིས་པ་དབྱེ་བ་ལ་བཞི། དབྱེ་གཞི་གཉེན་པོའི་ཕྱོགས་ཤེས་པའི་རྣམ་
པ་དེ་ནི། དབྱེ་ངོ་གཞི་ཤེས་ཀྱི་ལམ་དང༌། ལམ་ཤེས་ཀྱི་དང་། རྣམ་མཁྱེན་གྱི་
རྣམ་པ་སྟེ་རྣམ་པ་གསུམ་དུ་འདོད་དོ། །ཐ་དད་ནི་ཡོན་ཏན་ཡར་ལྡན་ངོ་བོ་གཅིག་
སྟེ་མཚན་ཉིད་པ་ནི་ཐ་དད་དོ། །གྲངས་ངེས་ནི། གཉེན་པོའི་ཕྱོགས་རྣམས་ཀུན་
མཁྱེན་པ་ཉིད་ནི་རྣམ་པ་གསུམ་གྱིས་བསྡུས་པའི་ཕྱིར། དེས་བསྡུས་པའི་རྣམ་
པའང་རྣམ་པ་གསུམ་དུ་ངེས་སོ། །དེ་ལྟར་ཡང་།
ཀུན་མཁྱེན་ཉིད་ནི་རྣམ་གསུམ་ཕྱིར། །
དེ་ནི་རྣམ་པ་གསུམ་དུ་འདོད། །
ཅེས་གསུངས། །
གཉིས་པ་རྒྱས་བཤད་ལ། གཞི་ཤེས་ཀྱི་རྣམ་པ་དང་། ལམ་ཤེས་ཀྱི་
རྣམ་པ། རྣམ་མཁྱེན་གྱི་རྣམ་པ་བཤད་པ་དང་གསུམ། དང་པོ་ནི། མདོ་
ལས། བཅོམ་ལྡན་འདས་ཤེར་ཕྱིན་འདི་ནི་མ་མཆིས་པའི་ཕ་རོལ་ཏུ་ཕྱིན་པའོ་
ཞེས་མེད་པའི་རྣམ་པ་ནས་བཟུང་སྟེ། ཤེར་ཕྱིན་འདི་ནི་མི་གཡོ་བའི་ཕ་རོལ་ཏུ་
ཕྱིན་པའོ། །ཞེས་མི་གཡོ་བའི་རྣམ་པའི་བར་སྟོན་པའི་མདོ་དེས། གཞི་ཤེས་ཀྱི་
རྣམ་པ་ཉེར་བདུན་བསྟན་པའི་བདེན་པ་དང་པོ་གསུམ་སོ་སོ་ལ་བཞི་བཞི་སྟེ།
སྡུག་བསྔལ་ལ་མེད་པ་དང་། མི་སྐྱེ་བ་དང་། དབེན་པ་དང་། མི་རྫི་བ་དང་
བཞི། ཀུན་འབྱུང་ལ་གནས་མེད་པ་དང་། ནམ་མཁའ། བརྗོད་དུ་མེད་པ།
མིང་མེད་པ་དང་བཞི། འགོག་པ་ལ་འགྲོ་བ་མེད་པ། མི་འཕྲོག་པ། མི་ཟད་



སྐབས་བཞི་པ་རྣམ་རྫོགས་སྦྱོར་བ་བསྟན་པ་
149
པ༑ སྐྱེ་བ་མེད་པ་དང་བཞིའོ། །ལམ་བདེན་ལ་བྱེད་པ་པོ་མེད་པ་དང་། ཤེས་
པ་པོ་མེད་པ། འཕོ་བ་མེད་པ། འདུལ་བ་མེད་པ། རྨི་ལམ་དང་། སྒྲ་བརྙན།
མིག་ཡོར། སྨིག་རྒྱུ། སྒྱུ་མ། ཀུན་ནས་ཉོན་མོངས་མེད་པ། རྣམ་པར་བྱང་
བ་མེད་པ། གོས་པ་མེད་པ། སྤྲོས་པ་མེད་པ། རློམ་པ་མེད་པ། མི་གཡོ་བའི་
རྣམ་པ་སྟེ་དེ་ལྟར་དེ་ནི་བཅོ་ལྔ་ཡོད་པར་བཤད་དོ། །རྣམ་པ་འདི་དག་གིས་ནི་
འཁོར་བའི་སྡུག་བསྔལ་གྱི་ཕུང་པོ་མི་རྟག་པའི་ཉེས་དམིགས་དང་། སྡུག་
བསྔལ་གསུམ་གྱིས་གདུངས་པའི་ཉེས་དམིགས་སེམས་པ་སོགས་སྐྱེས་བུ་
འབྲིང་གི་བསམ་པ་སྦྱོང་བའི་ཡན་ལག་ཏུ་ཤེས་པར་བྱ་ལ། གང་ཟག་གི་བདག་
གིས་སྟོང་པར་མངོན་སུམ་དུ་རྟོགས་པའི་ཡེ་ཤེས་ཉིད་ལ། ལམ་བདེན་གྱི་རྣམ་
པ་དང་པོ་བཞི་དང་། གཟུང་འཛིན་རྫས་ཐ་དད་ཀྱིས་སྟོང་པར་མངོན་སུམ་དུ་
རྟོགས་པའི་ཡེ་ཤེས་དང་། རྗེས་ཀྱི་གནས་སྐབས་སུ་གཉིས་སྣང་འཁྲུལ་པར་
ཤེས་པ་ལས་ལམ་གྱི་རྣམ་པ་ཕྱི་མ་བཅུ་གཅིག་ཏུ་དབྱེ་བ་ཡིན་ནོ། །དེ་ལྟར་
ཡང་།
མེད་པའི་རྣམ་པ་ནས་བཟུང་སྟེ། །
མི་གཡོ་བ་ཡི་རྣམ་པའི་བར། །
བདེན་པ་སོ་སོ་ལ་བཞི་དང་། །
ལམ་ལ་དེ་ནི་བཅོ་ལྔར་བཤད། །ཅེས་སོ། །
གཉིས་པ་ལམ་ཤེས་ཀྱི་རྣམ་པ་ནི། ལམ་ཤེས་ཀྱི་རྣམ་པ་སུམ་ཅུ་སོ་



150
མངོན་རྟོགས་རྒྱན་འགྲེལ་གཞུང་དོན་རབ་གསལ་
དྲུག་ཡོད་དེ། རྒྱུ་ཀུན་འབྱུང་དང་ལམ་བདེན་དང་འབྲས་བུ་སྡུག་བསྔལ་དང་
འགོག་པའི་ལམ་ནི་གོ་རིམ་བཞིན་ཏེ། རྣམ་པ་དེ་དག་གི་ནང་ནས་ཀུན་འབྱུང་ལ་
འདོད་ཆགས་དང་བྲལ་བ། མི་གནས་པ། ཞི་བ། འདོད་ཆགས་མེད་པ། ཞེ་
སྡང་མེད་པ། གཏི་མུག་མེད་པ། ཉོན་མོངས་པ་མེད་པ། སེམས་ཅན་མེད་
པའི་རྣམ་པ་བརྒྱད་དང་། ལམ་བདེན་ལ་ཚད་མེད་པ་དང་། མཐའ་གཉིས་དང་
མ་འབྲེལ་བ། ཐ་མི་དད་པ། མཆོག་ཏུ་འཛིན་པ་མེད་པ། རྣམ་པར་མི་རྟོག་
པ༑ གཞལ་དུ་མེད་པ། ཆགས་པ་མེད་པའི་རྣམ་པ་བདུན་དང་། སྡུག་བསྔལ་
ལ་མི་རྟག་པ་དང་། སྡུག་བསྔལ་བ་སྟོང་པ་བདག་མེད་པ། མཚན་ཉིད་མེད་
པའི་རྣམ་པ་ལྔ་དང་། འགོག་པ་ལ་ནང་སྟོང་པ་ཉིད་དང་། ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་སོགས་སྟོང་ཉིད་བཅུ་དྲུག་ཏུ་མདོ་ལས་བསྒྲགས་པའི་ཕྱིར། །
རྒྱུ་དང་ལམ་དང་སྡུག་བསྔལ་དང་། །
འགོག་པ་ལ་ནི་གོ་རིམ་བཞིན། །
དེ་དག་བརྒྱད་དང་བདུན་དང་ནི། །
ལྔ་དང་བཅུ་དྲུག་ཅེས་བསྒྲགས་སོ། །
ཞེས་གསུངས།
གསུམ་པ་རྣམ་མཁྱེན་གྱི་རྣམ་པ་ནི། རབ་འབྱོར་གྱིས་གསོལ་པ།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི། དྲན་པ་ཉེ་བར་བཞག་
པའི་ཕ་རོལ་ཏུ་ཕྱིན་པའོ། །བཀའ་སྩལ་པ། ལུས་དང་ཚོར་བ་དང་སེམས་དང་



སྐབས་བཞི་པ་རྣམ་རྫོགས་སྦྱོར་བ་བསྟན་པ་
151
ཆོས་དམིགས་སུ་མེད་པའི་ཕྱིར་རོ། །ཞེས་དྲན་པ་ཉེར་བཞག་ནས་བཟུང་
སྟེ། ཡུམ་འདི་ནི་སངས་རྒྱས་ཀྱི་ཕ་རོལ་ཏུ་ཕྱིན་པའོ། །བཀའ་སྩལ་པ། ཆོས་
ཐམས་ཅད་རྣམ་པ་ཐམས་ཅད་དུ་སངས་རྒྱས་པའི་ཕྱིར་རོ། །ཞེས་པའི་བར་
སངས་རྒྱས་ཀྱི་རྣམ་པ་མཐར་ཐུག་པའི་ཤེས་རྣམ་མཐར་ཐུག་པ་རྣམས་རྣམ་
མཁྱེན་གྱི་རྣམ་པ་སྟེ། དེ་ཡང་སུམ་ཅུ་རྩ་བདུན་དང་། སུམ་ཅུ་སོ་བཞི་དང་།
སུམ་ཅུ་རྩ་དགུ་དག་ཏུ་དབྱེ་བ་བྱར་ཡོད་པར་མདོ་ལས་བཞེད་དོ། །རྣམ་མཁྱེན་
གྱི་ཡེ་ཤེས་ཡིན་ཡང་སྡེ་ཚན་གྱི་སྒོ་ནས་གསུམ་དུ་དབྱེར་རུང་བ་ནི། རྣམ་པར་
གཞག་པའི་རྟེན་སློབ་མ་ཉན་ཐོས་དང་། བྱང་ཆུབ་སེམས་དཔའ་དང་སངས་
རྒྱས་རྣམས་ལ་རིམ་བཞིན་དུ་འབྲེལ་བ་ལ་ལྟོས་ནས་བཞག་པའོ། །གང་ཟག་གི་
རིགས་དབྱེ་བའི་སྒོ་ནས་ཀུན་མཁྱེན་གསུམ་དུ་ཕྱེ་བས་ན་གསུམ་ཡོད་དེ། རྒྱུ་
མཚན་ནི་གང་ཟག་གསུམ་གྱི་རྒྱུད་ལ་མཁྱེན་པས་བསྡུས་པའི་ལམ་གྱི་བདེན་པ་
མི་འདྲ་བ་གསུམ་ཡོད་པའི་རྗེས་སུ་མཐུན་པར་རྣམ་མཁྱེན་ཉིད་ལ་གསུམ་དུ་ཕྱེ་
བའོ། །དེ་ལས་ཉན་ཐོས་ཀྱི་རྣམ་པ་སུམ་ཅུ་བདུན་ནི། དངོས་པོ་ལ་ཡོངས་སུ་
རྟོག་པའི་ལམ་ལ་དྲན་པ་ཉེར་བཞག་བཞི། རྩོལ་བ་ལས་བྱུང་བའི་ལམ་ལ་ཡང་
དག་སྤོང་བ་བཞི། ཏིང་འཛིན་ཡོངས་སུ་སྦྱོང་བའི་ལམ་ལ་རྫུ་འཕྲུལ་གྱི་རྐང་པ་
བཞི། མངོན་པར་རྟོགས་པ་དང་སྦྱོར་བའི་ལམ་ལ་དབང་པོ་ལྔ། ལམ་འདི་ནི་
དྲོད་རྩེའོ། །མངོན་པར་རྟོགས་པ་དང་འབྲེལ་བའི་ལམ་སྟོབས་ལྔ། ལམ་འདི་
ནི་བཟོད་པ་ཆོས་མཆོག་གོ། །མངོན་པར་རྟོགས་པའི་ལམ་ལ་བྱང་ཆུབ་ཡན་



152
མངོན་རྟོགས་རྒྱན་འགྲེལ་གཞུང་དོན་རབ་གསལ་
ལག་བདུན། ལམ་འདི་ནི་མཐོང་ལམ། རྣམ་པར་དག་པ་ངེས་པར་འབྱིན་པའི་
ལམ་ལ་འཕགས་ལམ་ཡན་ལག་བརྒྱད། འདི་ནི་སྒོམ་ལམ་མོ། །བྱང་སེམས་
ཀྱི་རྣམ་པ་སུམ་ཅུ་རྩ་བཞི་ནི། བལྟ་བར་བྱས་པའི་གཉེན་པོ་སྟོང་པ་ཉིད་ཀྱི་རྣམ་
ཐར། ལྟ་བའི་རྒྱུ་མཚན་གྱི་རྣམ་པར་རྟོག་པའི་གཉེན་པོ་མཚན་མ་མེད་པའི་རྣམ་
ཐར། ཁམས་གསུམ་པ་ལ་སྨོན་པའི་གཉེན་པོར་སྨོན་པ་མེད་པའི་རྣམ་ཐར་ཏེ་
གཉེན་པོའི་ལམ་གསུམ་དང་། གཟུགས་ཅན་གཟུགས་རྣམས་ལ་ལྟ་བའི་རྣམ་
ཐར། ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་རྣམས་ལ་ལྟ་
བའི་རྣམ་ཐར། སྡུག་པའི་རྣམ་ཐར་ལུས་ཀྱིས་མངོན་སུམ་དུ་བྱས་ཏེ་གནས་པ་
གསུམ་དང་། ཐར་པ་དང་མཐུན་པའི་ལམ་གྱི་རང་བཞིན་གཟུགས་མེད་པའི་
སྙོམས་པར་འཇུག་པ་བཞི། ཞི་བར་གནས་པའི་ལམ་གྱི་རང་བཞིན་འདུ་ཤེས་
དང་ཚོར་བ་འགོག་པའི་རྣམ་ཐར་དང་ལྔ་སྟེ་རྣམ་ཐར་བརྒྱད། འཇིག་རྟེན་ལས་
འདས་པའི་ལམ་བསམ་གཏན་བཞི་དང་། གཟུགས་མེད་བཞི། འགོག་སྙོམས་
ཏེ་མཐར་གནས་སྙོམས་འཇུག་དགུ་དང་། སྤོང་བའི་ལམ་ནི། ཆོས་བཟོད་བར་
ཆད་མེད་པའི་ལམ་གྱི་རྣམ་པ། ཡུལ་བདེན་པ་བཞིས་བསྡུས་པའི་ཡུལ་ཅན་ཀུན་
ནས་ཉོན་མོངས་པ་དང་མི་ལྡན་པའི་མཚན་ཉིད་བཞིའི་བར་ཆད་མེད་པའི་ལམ་
བཞི་དང་། སངས་རྒྱས་ཉིད་ཀྱི་ལམ་ཕར་ཕྱིན་བཅུ་སྟེ་དེ་ལྟར་སུམ་ཅུ་རྩ་
བཞིའོ། །སངས་རྒྱས་ཀྱི་རྣམ་པ་ནི་གཞན་དང་ཐུན་མོང་མ་ཡིན་པའི་ལམ་
གཅིག་པུ་ཁོ་ན་ཡིན་ཏེ། ས་བཅུ་མན་ཆད་ལས་ཤིན་ཏུ་ཕུལ་དུ་བྱུང་ཞིང་བོགས་



153
，
སྐབས་བཞི་པ་རྣམ་རྫོགས་སྦྱོར་བ་བསྟན་པ་
153
དབྱུང་དུ་མེད་པ་ཡིན་པའི་ཕྱིར། རྒྱུད་ཐུན་མོང་བའི་དབྱེ་བ་བྱས་ན་གཅིག་ཁོ་ན་
ཡིན་ཀྱང་ཁྱད་པར་གྱི་ལམ་དེ་ལ་ནི་ཐུན་མོང་མ་ཡིན་པའི་སྟོབས་སོགས་སུ་
འབྱེད་དེ། འདི་ལྟར་གནས་དང་གནས་མིན་མཁྱེན་པའི་སྟོབས་དང་། ལས་ཀྱི་
རྣམ་སྨིན་མཁྱེན་པའི་སྟོབས། མོས་པ་སྣ་ཚོགས་མཁྱེན་པའི། འཇིག་རྟེན་གྱི་
ཁམས་དུ་མ་དང་། དབང་པོ་མཆོག་དང་མཆོག་མིན། ཐམས་ཅད་དུ་འགྲོ་བའི་
ལམ་དང་། ཀུན་ཉོན་དང་རྣམ་བྱང་། སྔོན་གྱི་གནས་རྗེས་སུ་དྲན་པའི། འཆི་
འཕོ་དང་སྐྱེ་བ་མཁྱེན་པའི། ཟག་པ་ཟད་པ་མཁྱེན་པའི་སྟོབས་ཀྱི་རྣམ་པ་བཅུ་
དང༌། རང་དོན་སྤོང་བ་ལ་མི་འཇིགས་པ་དང་། རྟོགས་པ་ལ་མི་འཇིགས་པ།
གཞན་དོན་བར་ཆད་ལ་མི་འཇིགས་པ་དང་། ངེས་འབྱུང་ལ་མི་འཇིགས་པ་བཞི་
དང༌། ཆོས་དང་། དོན་དང་། ངེས་ཚིག་དང་། སྤོབས་པ་སོ་སོ་ཡང་དག་
པར་རིག་པ་བཞི་དང་། སྐུ་མཆོང་རྒྱུག་སོགས་ཀྱི་འཁྲུལ་པ་དང་། གསུང་
བཞད་གད་སོགས་ཅ་ཅོ་དང་། ཐུགས་དྲན་པ་ཉམས་པ་དང་། མཉམ་པར་མ་
བཞག་པ་དང་། ཐ་དད་ཀྱི་འདུ་ཤེས་དང་། སོ་སོ་མ་བརྟགས་པའི་བཏང་
སྙོམས་མི་མངའ་བའི་རྣམ་པ་སྟེ་སྤྱོད་པ་མ་འདྲེས་པ་དྲུག་དང་། འདུན་པ་
དང་། བརྩོན་འགྲུས་དང་། དྲན་པ་དང་། ཏིང་འཛིན་དང་། ཤེས་རབ་དང་།
རྣམ་གྲོལ་ལས་ཉམས་པ་མི་མངའ་བའི་རྣམ་པ་སྟེ་རྟོགས་པ་མ་འདྲེས་པ་དྲུག་
དང་། སྐུ་གསུང་ཐུགས་ཀྱི་ཕྲིན་ལས་རྣམས་ཡེ་ཤེས་ཀྱི་སྔོན་དུ་འགྲོ་ཞིང་ཡེ་
ཤེས་ཀྱི་རྗེས་སུ་འབྲང་བའི་རྣམ་པ་སྟེ་ཕྲིན་ལས་མ་འདྲེས་པ་གསུམ་དང་། དུས་



154
མངོན་རྟོགས་རྒྱན་འགྲེལ་གཞུང་དོན་རབ་གསལ་
གསུམ་ལ་ཆགས་ཐོགས་མེད་པའི་ཡེ་ཤེས་ཀྱིས་གཟིགས་པ་འཇུག་པ་ཡེ་ཤེས་
མ་འདྲེས་པ་གསུམ་སྟེ་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་རྣམ་པ་
དག་དང་། དེ་བཞིན་ཉིད་དང་། རང་བྱུང་དང་། རྣམ་པ་ཐམས་ཅད་མངོན་
པར་རྫོགས་པ་བྱང་ཆུབ་པའི་སངས་རྒྱས་ཉིད་ཀྱི་རྣམ་པ་གསུམ་སྟེ། དེ་ལྟར་ན་
སངས་རྒྱས་རྣམས་ཀྱི་རྣམ་མཁྱེན་གྱི་ལམ་གྱི་རྟེན་ཅན་གྱི་རྣམ་པ་ནི་སུམ་ཅུ་རྩ་
དགུའོ། །དེ་སྐད་དུ།
དྲན་པ་ཉེར་བཞག་ནས་བཟུང་སྟེ། །
སངས་རྒྱས་རྣམ་པའི་མཐར་ཐུག་རྣམས། །
ལམ་གྱི་བདེན་པའི་རྗེས་མཐུན་པར། །
ཀུན་མཁྱེན་གསུམ་དུ་ཕྱེ་བས་ན། །
སློབ་མ་བྱང་ཆུབ་སེམས་དཔའ་དང་། །
སངས་རྒྱས་རྣམས་ལ་རིམ་བཞིན་དུ། །
སུམ་ཅུ་བདུན་དང་སུམ་ཅུ་བཞི། །
སུམ་ཅུ་རྩ་དགུ་དག་ཏུ་བཞེད། །
ཅེས་གསུངས་པ་དེ་དག་ཐམས་ཅད་བསྒྲིལ་ན་རྣམ་པ་བརྒྱ་དོན་གསུམ་དུ་
འགྱུར་རོ། །
གཉིས་པ་སྦྱོར་བ་པོ་གང་ཟག་ལ་བཞི། ཉན་པ་དང་། ལེན་པ་དང་།
མི་བརྗེད་པ་དང་། ཚུལ་བཞིན་ཡིད་ལ་བྱེད་པའི་སྣོད་དོ། །དང་པོ་ནི། འོག་



155
སྐབས་བཞི་པ་རྣམ་རྫོགས་སྦྱོར་བ་བསྟན་པ་
ནས་འཆད་པར་འགྱུར་བའི་མཚན་ཉིད་དང་ལྡན་པའི་བྱང་སེམས་ཚོགས་ལམ་པ་
འདིས། འདས་པ་དང་ད་ལྟར་གྱི་སངས་རྒྱས་ལ་གཙུག་ལག་ཁང་འབུལ་བ་ལ་
སོགས་པ་བཀུར་སྟི་ལྷག་པར་བྱས་པ་དང་། སངས་རྒྱས་མང་པོ་དེ་དག་ལ་
བསོད་སྙོམས་འབུལ་བ་སོགས་དགེ་བའི་རྩ་བ་བསྐྲུན་ཅིང་བསྐྱེད་པ་དང་། དགེ་
བའི་བཤེས་གཉེན་གྱིས་གདམས་པ་བསྟན་ཏེ་མགོན་སྐྱབས་དང་བཅས་པ་ཡིན་
ཏེ། ད་ལྟ་ཡུམ་འདི་ཉན་པའི་སྣོད་དུ་གྱུར་པའི་ཕྱིར་རོ། །དེ་ལྟར་ཡང་།
སངས་རྒྱས་རྣམས་ལ་ལྷག་པར་བྱས། །
དེ་ལ་དགེ་བའི་རྩ་བ་བསྐྲུན། །
དགེ་བའི་བཤེས་ཀྱིས་མགོན་བཅས་པ། །
འདི་ཉན་པ་ཡི་སྣོད་ཡིན་ནོ། །
ཞེས་གསུངས། །
གཉིས་པ་ལེན་པ་ནི། སངས་རྒྱས་མང་པོ་ལུས་ཀྱིས་བསྙེན་བཀུར་
སོགས་ཀྱིས་མཉེས་པར་བྱས་ནས་རྒྱུན་དུ་བསྟེན་པ་ནི་འདི་བློ་ལ་ལེན་ཅིང་འཛིན་
པའི་སྣོད་ཡིན་ནོ། །
གསུམ་པ་མི་བརྗེད་པ་ནི། སངས་རྒྱས་མང་པོ་ལ་ཐེ་ཚོམ་ཟ་བའི་དོན་
གྱི་ངོ་བོ་ཞུས། རྒྱུ་མཚན་ཀུན་ཏུ་འདྲི་ཞིང་ཡོངས་སུ་ཞུས་པ་ནི་འདིའི་དོན་མི་
བརྗེད་པར་འཛིན་པའི་སྣོད་ཡིན་ནོ། །
བཞི་པ་ཚུལ་བཞིན་ཡིད་ལ་བྱེད་པ་ནི། སངས་རྒྱས་མང་པོའི་དྲུང་དུ་



156
མངོན་རྟོགས་རྒྱན་འགྲེལ་གཞུང་དོན་རབ་གསལ་
སྦྱིན་པ་དང་ཚུལ་ཁྲིམས་ལ་སོགས་པ་ཕར་ཕྱིན་བཅུའི་སྒྲུབ་པ་སྤྱོད་ཅིང་ཉམས་སུ་
ལེན་པ་ནི། ཚུལ་བཞིན་ཡིད་ལ་བྱེད་པ་དང་མི་དངངས་པ་ལ་སོགས་པའི་སྣོད་དུ་
སངས་རྒྱས་ལ་སོགས་པའི་དམ་པ་རྣམས་བཞེད་དོ་ཞེས་པ་སྟེ།
སངས་རྒྱས་བསྟེན་དང་ཀུན་འདྲི་དང་། །
སྦྱིན་དང་ཚུལ་ཁྲིམས་སོགས་སྤྱོད་པས། །
ལེན་དང་འཛིན་པ་ལ་སོགས་པའི། །
སྣོད་དུ་དམ་པ་རྣམས་བཞེད་དོ། །
ཞེས་སོ། །
གསུམ་པ་སྦྱོར་བ་རང་གི་ངོ་བོ་ལ་སྦྱར་ས་རྣམ་པ་བརྒྱ་བདུན་ཅུ་རྩ་
གསུམ་པོ་གང་ཟག་དེ་དག་གིས་བསྡུས་ཏེ་སྒོམ་པ་ནི་སྦྱོར་བ་ཡིན་པས་འདི་ལ་
གཉིས། རང་བཞིན་གྱི་སྦྱོར་བ་ལྔ་དང་། གནས་སྐབས་ཀྱི་སྦྱོར་བ་བཅོ་
ལྔའོ། །
དང་པོ་ནི། གནས་བྱ་གཟུགས་ལ་སོགས་པ་ལ་ངོ་བོ་ཉིད་མེད་ཅིང་
སྟོང་པས་ན་དེ་ལ་གནས་པ་བཀག་སྟེ་བསྒོམ་པའི་ཕྱིར། གཟུགས་སོགས་ལ་
མི་གནས་པའི་སྦྱོར་བ་དང༌། སྦྱར་ས་དུས་གསུམ་གྱིས་སྟོང་པས་གཟུགས་
སོགས་དེ་ལ་དེ་ཁོ་ནར་སྦྱོར་བ་བཀག་སྟེ་བསྒོམ་པའི་ཕྱིར། མི་སྦྱོར་བའི་སྦྱོར་བ་
དང༌། སྲིད་ཞིའི་མཐར་གནས་པའི་གཞིའི་ཆོས་ཉིད་གནས་པ་མི་དམིགས་པའི་
དོན་གྱིས་གཟུགས་སོགས་དེའི་དེ་བཞིན་ཉིད་ཟབ་པའི་ཕྱིར། གཞི་ཤེས་ཀྱི་



སྐབས་བཞི་པ་རྣམ་རྫོགས་སྦྱོར་བ་བསྟན་པ་
157
སྐབས་སུ་ཟབ་པར་རྟོགས་པ་ཟབ་སྦྱོར་དང་། རང་བཞིན་གྱིས་རྟོགས་པ་དང་དྲི་
མ་མེད་པའི་དོན་གྱིས་གཟུགས་སོགས་དེ་རྣམས་གཏིང་དཔག་སྟེ་རྟོགས་དཀའ་
བའི་ཕྱིར། ལམ་ཤེས་ཀྱི་སྐབས་སུ་གཏིང་དཔག་དཀའ་བར་མོས་པ་དེའི་སྦྱོར་བ་
དང༌། མཐའ་མི་དམིགས་པའི་དོན་གྱིས་གཟུགས་སོགས་དེ་དག་ཚད་ནི་མེད་
པའི་ཕྱིར། རྣམ་མཁྱེན་གྱི་སྐབས་སུ་ཚད་མེད་དོ་ཞེས་དམིགས་པ་ཚད་མེད་པའི་
སྦྱོར་བ་སྟེ། དེ་ལྟར་ཡང་།
གཟུགས་ལ་སོགས་ལ་མི་གནས་ཕྱིར། །
དེ་ལ་སྦྱོར་བ་བཀག་པའི་ཕྱིར། །
དེ་ཡི་དེ་བཞིན་ཉིད་ཟབ་ཕྱིར། །
དེ་རྣམས་གཏིང་དཔག་དཀའ་བའི་ཕྱིར། །
དེ་དག་ཚད་ནི་མེད་ཕྱིར་དང་། །
ཞེས་སོ། །
གཉིས་པ་གནས་སྐབས་ཀྱི་སྦྱོར་བ་བཅོ་ལྔ་ནི། ཟབ་ཅིང་གཏིང་དཔག་
དཀའ་ཚད་མེད་པ་རྣམས་ཐོས་ན་སྐྲག་པ་ལ་སོགས་པར་འགྱུར་བའི་དོན་གྱིས་
ཚེགས་ཆེན་པོར་ཡུན་རིང་པོ་ནས་རྟོགས་པའི་སྦྱོར་བ་དང་། དེ་ལ་མི་དངངས་པ་
ལ་སོགས་པས་རྨི་ལམ་ནའང་ཕར་ཕྱིན་དྲུག་ཡིད་ལ་བྱེད་པ་ནི་ལུང་བསྟན་པ་ཐོབ་
པའི་སྦྱོར་བ་དང་། ཡུམ་ཐོས་ནས་འཛིན་པ་སོགས་ཀྱིས་ཡུམ་སྤོང་བར་མི་བྱེད་
པ་ཕྱིར་མི་ལྡོག་པ་ཉིད་ཀྱི་སྦྱོར་བ་དང་། འབྲོག་དགོན་པའི་སྐྱེས་བུའི་དཔེས་བར་



158
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཆད་ཀྱི་ཆོས་སྤོང་བའི་སྒྲུབ་པ་ནི་ངེས་པར་འབྱུང་བའི་སྦྱོར་བ་དང་། རྟག་ཏུ་
ལམ་བསྒོམས་པས་ལུང་བསྟན་པ་དང་ཉེ་བར་ཤེས་པ་བར་ཆད་མེད་པའི་སྦྱོར་བ་
དང༌། ཟག་མེད་ཀྱི་ཆོས་གསར་པའི་རྟེན་དུ་གྱུར་པའི་སྒྲུབ་པ་བྱང་ཆུབ་ལ་ཉེ་བའི་
སྦྱོར་བ་དང་
། མྱུར་དུ་ཆོས་སྐུ་འབྱིན་པའི་སྒྲུབ་པ་དང་ལྡན་པ་ནི་མྱུར་བར་བྱང་
ཆུབ་པའི་སྦྱོར་བ་དང་། རང་གཞན་གཉིས་ཀའི་དོན་དུ་ཡུམ་གྱི་ཆོས་ཀྱི་འཁོར་
ལོ་བསྐོར་བ་སོགས་ཀྱི་སྒྲུབ་པ་དང་ལྡན་པ་གཞན་དོན་གྱི་སྦྱོར་བ་དང་།
གཟུགས་སོགས་ཀྱི་འཕེལ་འགྲིབ་མི་དམིགས་པས་ཡུམ་ལ་སྤྱོད་པ་འཕེལ་བ་
མེད་ཅིང་འགྲིབ་པ་མེད་པའི་སྦྱོར་བ་དང་། དགེ་མི་དགེ་སོགས་མི་དམིགས་
པར་སྒྲུབ་པ་ཆོས་དང་ཆོས་མིན་དང་སོགས་པ་རྣམ་མཁྱེན་གྱི་བར་དུ་མི་མཐོང་
བའི་སྦྱོར་བ་དང་། གཟུགས་ལ་སོགས་པ་བསམ་གྱིས་མི་ཁྱབ་པའོ་ཞེས་མི་
ཤེས་མི་མཐོང་བས་ཡུམ་ལ་སྤྱོད་པ་བསམ་གྱིས་མི་ཁྱབ་པའི་རྣམ་པའི་འདུ་ཤེས་
འགོག་པའི་སྦྱོར་བ་དང་། གཟུགས་སོགས་མཚན་གཞི་དེའི་མཚན་མ་མཚན་
ཉིད་དང་དེ་ཡི་ངོ་བོ་མཚོན་བྱར་རྣམ་པར་མི་རྟོག་པས་སྒྲུབ་པ་རྣམ་པར་མི་རྟོག་
པའི་སྦྱོར་བ་དང་། འབྲས་བུ་དང་པོ་ལ་སོགས་སྒྲུབ་པ་ནི་རྒྱུན་ཞུགས་སོགས་
འབྲས་བུ་རིན་ཆེན་སྦྱིན་པར་བྱེད་པའི་སྦྱོར་བ་དང་། སྒྲིབ་པ་གཉིས་སྤོང་བའི་
རྒྱུར་རྣམ་པར་དག་པར་སྒོམ་པ་རྣམ་པར་དག་པའི་སྦྱོར་བ་དང་། རིན་པོ་ཆེ་ལ་
བར་ཆད་མང་བའི་དཔེས་དུས་ཚིགས་བཅད་ནས་མྱུར་དུ་སྒྲུབ་པ་ས་མཚམས་
དང་བཅས་པའི་སྦྱོར་བ་སྟེ་ཉི་ཤུའོ། །དེ་སྐད་དུ།



སྐབས་བཞི་པ་རྣམ་རྫོགས་སྦྱོར་བ་བསྟན་པ་
159
ཚོགས་ཆེན་ཡུན་རིང་རྟོགས་པའི་ཕྱིར། །
ལུང་བསྟན་ཕྱིར་མི་ལྡོག་ཉིད་དང་། །
ངེས་འབྱུང་བར་ཆད་མེད་བཅས་དང་། །
བྱང་ཆུབ་ཉེ་དང་མྱུར་བ་དང་། །
གཞན་དོན་འཕེལ་མེད་འགྲིབ་མེད་ཕྱིར། །
ཆོས་དང་ཆོས་མིན་སོགས་མི་མཐོང་། །
གཟུགས་སོགས་བསམ་མི་ཁྱབ་མི་མཐོང་། །
གཟུགས་སོགས་དེ་ཡི་མཚན་མ་དང་། །
དེ་ཡི་ངོ་བོ་རྣམ་མི་རྟོག །
འབྲས་བུ་རིན་ཆེན་སྦྱིན་བྱེད་དང་། །
དེ་ནི་དག་པ་མཚམས་དང་བཅས། །
ཞེས་གསུངས། །
བཞི་པ་སྦྱོར་བའི་སྔོན་འགྲོ་ལ་བཞི། ཡོན་ཏན་ཤེས་པས་ལེན་པ་
དང༌། སྐྱོན་ཤེས་ནས་དོར་བ་དང་། མཚན་ཉིད་ཤེས་པ་དང་། ཐར་པའི་ཆ་
མཐུན་ཤེས་པ་སྔོན་དུ་འགྲོ་བའོ། །དང་པོ་ནི། ཡོན་ཏན་མཐོང་བ་སྔོན་དུ་བཏང་
ནས་སྦྱོར་བ་རྣམས་ལ་ཤིན་ཏུ་གོམས་པར་བྱེད་པས་སྦྱོར་བའི་འོག་ཏུ་དེ་དག་གི་
ཡོན་ཏན་བཤད་དེ། སངས་རྒྱས་རྣམས་ཀྱི་བྱིན་རླབས་ཀྱིས་བདུད་ཀྱི་མཐུ་
བཅོམ་པའི་ཡོན་ཏན་དང་། ལ་སོགས་པ་སངས་རྒྱས་ཀྱིས་དགོངས་ཤིང་



160
མངོན་རྟོགས་རྒྱན་འགྲེལ་གཞུང་དོན་རབ་གསལ་
མཁྱེན་པའི་ཡོན་ཏན། དེ་བཞིན་སངས་རྒྱས་ཀྱི་སྤྱན་གྱིས་གཟིགས་པ་མངོན་དུ་
མཛད་པའི་ཡོན་ཏན། བྱང་ཆུབ་དང་ཉེ་བའི། དོན་ཆེ་བ་ཉིད་ལ་སོགས་པའི།
ལྷོ་ནས་བྱང་བྱང་ནས་བྱང་གི་ཕྱོགས་སུ་དར་བ་སོགས་ཡུལ་དཔྱད་པའི། ཟག་
མེད་ཡོན་ཏན་རྫོགས་པའི། རྒྱལ་བས་དེ་དག་ལ་རྣམ་པ་ཐམས་ཅད་མཁྱེན་པའི་
གཏམ་བརྗོད་པ་སྨྲ་བའི་སྐྱེས་བུའི། བརྟན་པ་ཉིད་ཀྱིས་མི་ཕྱེད་པའི། དགེ་རྩ་
ཐུན་མོང་མིན་པ་སྐྱེ་བའི། དམ་བཅའི་དོན་ཇི་བཞིན་བསྒྲུབ་པའི། འབྲས་བུ་རྒྱུ་
ཆེན་པོ་ཡོངས་སུ་འཛིན་པའི། སེམས་ཅན་གྱི་དོན་བསྒྲུབ་པའི། ངེས་པར་ཐོབ་
པ་ཞེས་བྱ་བའི་ཡོན་ཏན་རྣམས་ཏེ་རྣམ་པ་བཅུ་བཞིའོ། །དེ་ལྟར་ཡང་།
བདུད་ཀྱི་མཐུ་བཅོམ་ལ་སོགས་པ། །
ཡོན་ཏན་རྣམ་པ་བཅུ་བཞིའོ། །
ཞེས་གསུངས།
གཉིས་པ་སྐྱོན་ཤེས་ནས་དོར་བ་ནི། སྦྱོར་བ་སྐྱེ་བའི་གེགས་དང་།
རྒྱུན་གནས་པའི་གེགས་སམ་སྐྱོན་ནི་བཅུ་ཚན་བཞིར་བཅས་པ་དང་དྲུག་ཏུ་ངེས་
པར་རྟོགས་པར་བྱ་སྟེ། གང་ཞེ་ན། ཚེགས་ཆེན་པོས་ཐོབ་པ་དང་། སྤོབས་པ་
ཧ་ཅང་མྱུར་བ་དང་། ལུས་ཀྱི་གནས་ངན་ལེན་དང་། སེམས་ཀྱི་གནས་ངན་
ལེན་དང་། རིགས་པ་མིན་པས་བསྐྱེད་པའི་ཁ་ཏོན་སོགས་དང་། ཕྱིར་ཕྱོགས་
པའི་རྒྱུ་མཚན་འཛིན་པ་ཉིད་དང་། རྒྱུ་ལ་མངོན་ཞེན་ཉམས་པ། གྱ་ནོམ་པའི་རོ་
མྱང་བ་ཉམས་པ། རྣམ་པ་ཐམས་ཅད་དུ་ཐེག་མཆོག་འཛིན་པ་ཉམས་པ། རྟག་



སྐབས་བཞི་པ་རྣམ་རྫོགས་སྦྱོར་བ་བསྟན་པ་
161
ཏུ་ཆེད་དུ་བྱ་བ་ཉམས་པ་ཞེས་བྱ་བ་ནི་བཅུ་ཚན་དང་པོའོ། །རྒྱུ་དང་འབྲས་བུ་
འབྲེལ་བ་ཉམས་པ་དང་། གོང་ན་མེད་པ་ཉམས་པ། ཡུལ་རྣམ་པ་མང་པོར་
རྣམ་པར་རྟོག་པའི་སྤོབས་པ་འབྱུང་བ། ཡི་གེ་འབྲི་བ་ལ་མངོན་པར་ཞེན་པ།
དངོས་པོ་མེད་པ་ལ་མངོན་པར་ཞེན་པ། ཡི་གེ་ལ་མངོན་པར་ཞེན་པ། ཡི་གེ་
མེད་པ་ལ་མངོན་པར་ཞེན་པ། ཡུལ་ལ་སོགས་པ་ཡིད་ལ་བྱེད་པ། རྙེད་དང་
བཀུར་སྟི་ཚིགས་བཅད་ཀྱི་རོ་མྱང་བ། ལམ་མིན་པས་ཐབས་མཁས་འཚོལ་བ་
ཞེས་བྱ་བ་ནི་བཅུ་ཚན་གཉིས་པའོ། །གྲངས་བཞིན་དུ་ཉན་པོ་དང་འཆད་པོ་དག་
སྔ་ཕྱི་གང་རུང་དང་འབྲེལ་བས་འདུན་པ་དང་སྙོམས་ལས་ཀྱིས་ཉམས་པ་དང་།
འདུན་པའི་ཡུལ་ཐ་དད་པས་ཉམས་པ། འདོད་ཆེན་ཆུང་དང་ཆུང་མིན་གྱིས་
ཉམས་པ། སྦྱངས་ཡོན་ལྡན་དང་མི་ལྡན་དག་དང་། དགེ་དང་དགེ་མིན་གྱི་
ཆོས་ཉིད་དང་། གཏོང་དང་སེར་སྣ་བྱེད་པ། སྦྱིན་པ་དང་མི་ལེན་པ། འགོ་
སྨོས་པས་དང་རྣམ་པར་སྤྲོས་པས་གོ་བ་ཉིད་དང་། མདོ་སོགས་ཆོས་མངོན་ །
པར་ཤེས་པ་དང་མི་ཤེས་པ་ཉིད་དང་། ཕར་ཕྱིན་དྲུག་དང་ལྡན་མི་ལྡན་ཞེས་བྱ་བ་
ནི་བཅུ་ཚན་གསུམ་པའོ། །དེ་ཁོ་ན་བཞིན་དུ་ཐབས་དང་ཐབས་མིན་ལ་མཁས་
པ་དང་། གཟུངས་ཐོབ་མ་ཐོབ་དག་དང་། ཡི་གེར་འབྲི་འདོད་མི་འདོད་དག་
དང༌། འདོད་པའི་འདུན་པ་དང་བྲལ་མ་བྲལ་ཉིད་ཅེས་བྱ་བ་བཞི་དང་། ངན་
སོང་གི་འགྲོ་བ་ཕྱིར་ཕྱོགས་པ་དང་། བདེ་འགྲོར་འགྲོ་བ་ལ་ཡིད་བདེ་བ་སྟེ་
གཉིས་དང་། འཆད་པོ་དང་ཉན་པོ་དག་སྔ་ཕྱི་གང་རུང་དང་འབྲེལ་བས་གྲངས་



162
མངོན་རྟོགས་རྒྱན་འགྲེལ་གཞུང་དོན་རབ་གསལ་
བཞིན་དུ་གཅིག་པུ་དང་འཁོར་ལ་མངོན་པར་དགའ་བ་ཉིད་དང་། གོ་སྐབས་མི་
འབྱེད་པ་དང་རྗེས་སུ་འབྲེལ་བར་འདོད་པ་ཉིད་དང་། ཟང་ཟིང་ཅུང་ཟད་འདོད་པ་
དང་སྦྱིན་མི་འདོད་པ་ཉིད་དང་། སྲོག་གི་བར་ཆད་དུ་འགྱུར་བ་དང་མི་འགྱུར་
བའི་ཕྱོགས་སུ་འགྲོ་བ་ཞེས་པ་བཞི་སྟེ་བཅུ་ཚན་བཞི་པའོ། །དེ་བཞིན་མུ་གེའི་
ཕྱོགས་སུ་འགྲོ་མི་འགྲོ་དང་། ཆོམ་རྐུན་སོགས་པས་དཀྲུགས་པའི་ཕྱོགས་སུ་
འགྲོ་མི་འགྲོ་དང་། ཁྱིམ་ལྟ་བས་ཡིད་མི་བདེ་བ་དང་གསུམ་དང་། བདུད་ཀྱིས་
འབྱེད་པའི་སྦྱོར་བ་དང་། བཅོས་མ་ཉེ་བར་སྒྲུབ་པ་དང་། ཡུལ་ཇི་ལྟ་བ་བཞིན་
མ་ཡིན་པར་དགའ་བ་སྐྱེད་པ་ཞེས་པ་གསུམ་མོ། །དེ་ལྟར་འགལ་རྐྱེན་ཉེ་བར་
གནས་པ་ཉེར་གསུམ་དང་། མཐུན་རྐྱེན་མ་ཚང་བ་ཉེར་གསུམ་ཡོད་པ་དེ་ལྟར་ན་
སྐྱོན་བཞི་བཅུ་ཞེ་དྲུག་སྟེ། །
སྐྱོན་ནི་བཅུ་ཚན་བཞིར་བཅས་པ། །
དྲུག་ཏུ་ངེས་པར་རྟོགས་པར་བྱ། །
ཞེས་གསུངས།
གསུམ་པ་མཚན་ཉིད་ཤེས་པ་ལ་མདོར་བསྟན་དང་། རྒྱས་བཤད་
གཉིས། དང་པོ་ལ་བྱེད་སྒྲུབ་དང་། ལས་སྒྲུབ་གཉིས་ལས། །
དང་པོ་ནི། བྱེད་པར་སྒྲུབ་པ་གང་གི་སྦྱོར་བ་རྣམས་དེ་དག་སྐྱེ་བའི་ནུས་
ལྡན་དུ་མཚོན་པར་བྱེད་པས་དེ་མཚན་ཉིད་དུ་ཤེས་པར་བྱ་ལ། དེ་ཡང་རྣམ་པ་
གསུམ་སྟེ། མཁྱེན་གསུམ་སྦྱོར་བ་མཚོན་བྱེད་ཤེས་པའི་མཚན་ཉིད། ཉན་རང་



163
སྐབས་བཞི་པ་རྣམ་རྫོགས་སྦྱོར་བ་བསྟན་པ་
དང་ཐུན་མོང་མ་ཡིན་པའི་ཆོས་ཁྱད་པར་གྱི་མཚན་ཉིད། གཞན་ལ་ཕན་པ་སྒྲུབ་
པ་བྱེད་པའི་མཚན་ཉིད་དོ། །དོན་དུ་རྟོགས་པ་ཕུན་སུམ་ཚོགས་པ་དང་། སྤངས་
པ་ཕུན་སུམ་ཚོགས་པ། གཞན་དོན་ཕུན་སུམ་ཚོགས་པ་རིམ་པ་བཞིན་ཏེ།
གང་གིས་མཚོན་དེ་མཚན་ཉིད་དུ། །
ཤེས་བྱ་དེ་ཡང་རྣམ་པ་གསུམ། །
ཤེས་པ་ཁྱད་པར་བྱེད་པ་སྟེ། །
ཞེས་སོ། །
གཉིས་པ་ལས་སྒྲུབ་ནི། སྦྱོར་བའི་ངོ་བོ་ཉིད་ནི་གང་སྦྱོར་བ་ཁོ་རང་གི་
སྟེང་གི་ཤེས་པ་ཁྱད་པར་བྱེད་པ་རྣམས་ལས་སུ་བསྒྲུབས་པས་སྦྱོར་བ་མཚན་ཉིད་
དང་ལྡན་པར་མཚོན་པར་བྱ་བ་ཡང་མཚན་ཉིད་བཞི་པ་ཡིན་ཏེ། དེ་རྣམས་མཚོན་
པ་པོ་གཞན་གྱི་སྦྱོར་བའི་སྟེང་དུ་མཚོན་པའམ་རྟོགས་ཤིང་ཁོང་དུ་ཆུད་པར་བྱེད་
པས་ཏེ།
ངོ་བོ་ཉིད་གང་མཚོན་བྱ་ཡང་། །
ཞེས་གསུངས།
གཉིས་པ་རྒྱས་བཤད་ལ་བཞི་སྟེ། ཤེས་པ་དང་། ཁྱད་པར་དང་།
བྱེད་པ་དང་། ངོ་བོ་ཉིད་ཀྱི་མཚན་ཉིད་དོ། །དང་པོ་ལ་གཞི་ཤེས་དང་། ལམ་
ཤེས་དང་། རྣམ་མཁྱེན་གྱི་མཚན་ཉིད་དང་གསུམ།
དང་པོ་ནི། ཐམས་ཅད་ཤེས་པའི་མཚན་ཉིད་བཅུ་དྲུག་སྟེ། གཞི་ཤེས་



164
མངོན་རྟོགས་རྒྱན་འགྲེལ་གཞུང་དོན་རབ་གསལ་
སྦྱོར་བའི་ཤེར་ཕྱིན་ལ་བརྟེན་ནས་དེ་བཞིན་གཤེགས་པ་འབྱུང་ཞིང་བསྐྱེད་པའི་
རྣམ་པར་མངོན་སུམ་གྱིས་ཤེས་པ་ཞེས་ཚིག་སྔ་ཕྱི་འདྲ། ཕུང་པོ་ལྔའི་འཇིག་
རྟེན་སྐད་ཅིག་དང་རྒྱུན་གྱིས་འཇིག་པ་ཡང་དག་པར་མེད་པར་རྟོགས་པའི་བདག་
ཉིད་དང་། སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་ཚད་མེད་པ་ཤེས་པ་
དང་། དེ་དམིགས་པ་ལ་ནང་དུ་བསྡུས་པ་ཤེས་པ་དང་། སེམས་ཕྱིར་བལྟས་ཏེ་
རྣམ་པར་གཡེང་བ་ཤེས་པ་དང་། ནམ་མཁའ་བཞིན་དུ་གཞལ་དུ་མེད་ཅིང་མི་
ཟད་པའི་རྣམ་པ་ཤེས་པ་དང་། སེམས་འདོད་ཆགས་ཞེ་སྡང་གཏི་མུག་དང་
བཅས་པ་ཤེས་པ་དང་། སོགས་པའི་སྒྲས་འདོད་ཆགས་དང་བྲལ་བ་ལ་སོགས་
པ་ཤེས་པ་དང་། སེམས་ཀྱི་གནས་ལུགས་རྒྱ་ཆེན་པོ་ཤེས་པ་དང་། ཐམས་
ཅད་ལ་ཁྱབ་པས་སེམས་ཆེན་པོར་གྱུར་པ་ཤེས་པ་དང་། སེམས་རྟེན་མེད་པས་
ཚད་མེད་པ་ཤེས་པ་དང་། རང་གི་མཚན་ཉིད་མེད་པས་རྣམ་ཤེས་འདིའོ་ཞེས་
བསྟན་དུ་མེད་པ་ཤེས་པ་དང་། སེམས་དེ་བཞིན་གཤེགས་པའི་སྤྱན་ལྔས་ཀྱང་
བལྟར་མེད་པ་ཤེས་པ་དང་། ཤེས་པ་ཉིད་དེ་གཡོ་བ་དང་ལ་སོགས་པ་འདུ་བ་
བཀྲམ་པ་བཅུམ་པ་སྟེ་གཡོ་བའམ་འཕྲོ་བ་ནི་རྟག་པར་ལྟ་བ། འདུ་བ་ནི་ཆད་པར་
ལྟ་བ། བཀྲམ་པ་ནི་སྒྲོ་འདོགས་པ། བཙུམ་པ་ནི་སྐུར་པ་འདེབས་པ་སྟེ་ལུང་མ་
བསྟན་གྱི་ལྟ་བ་བཅུ་བཞི་པོ་ནི། སྒྱུ་མ་ལྟ་བུའི་ཕུང་པོ་ལ་བརྟེན་ནས་སྐྱེ་ཡི། དེ་
དག་གི་ཡུལ་ནི་མེད་དོ་ཞེས་བྱ་བ་དང་། སེམས་གཡོ་བ་དེ་ལས་གཞན་ཡང་
ཕུང་པོ་ལྔ་པོ་དེ་དག་ནི། དེ་བཞིན་ཉིད་ཀྱི་རྣམ་པར་མངོན་སུམ་དུ་ཤེས་པ་



སྐབས་བཞི་པ་རྣམ་རྫོགས་སྦྱོར་བ་བསྟན་པ་
165
165
དང༌། ཆོས་ཐམས་ཅད་ཀྱི་དེ་བཞིན་ཉིད་ཐ་མི་དད་པ་དེ་ཐུབ་པས་རྟོགས་ཤིང་
ཁོང་དུ་ཆུད་དེ། གཞན་ལ་བསྟན་པར་བྱེད་པ་ཞེས་བྱ་བ་འདི་ཐམས་ཅད་ཤེས་པ་
ཉིད་ཀྱི་སྐབས་ཀྱི་སྦྱོར་བ་རྣམས་ཇི་ལྟ་བར་མཚོན་པར་བྱེད་པའི་ཤེས་པའི་མཚན་
ཉིད་བསྡུས་པ་ཡིན་པར་ཤེས་པར་བྱའོ། །དེ་སྐད་དུ།
དེ་བཞིན་གཤེགས་པ་འབྱུང་བ་དང་། །
འཇིག་རྟེན་འཇིག་མེད་བདག་ཉིད་དང༌། །
སེམས་ཅན་སེམས་ཀྱི་སྤྱོད་པ་དང་། །
དེ་བསྡུས་པ་དང་ཕྱིར་བལྟས་དང་། །
མི་ཟད་པ་ཡི་རྣམ་པ་དང་། །
ཆགས་བཅས་སོགས་དང་རྒྱ་ཆེན་དང་། །
ཆེན་པོར་གྱུར་དང་ཚད་མེད་དང་། །
རྣམ་ཤེས་བསྟན་དུ་མེད་པ་དང་། །
སེམས་བལྟར་མེད་དང་ཤེས་པ་དེ། །
གཡོ་བ་ལ་སོགས་ཞེས་བྱ་དང་། །
དེ་ལས་གཞན་ཡང་དེ་དག་ནི། །
དེ་བཞིན་ཉིད་ཀྱི་རྣམ་པར་ཤེས། །
ཐུབ་པས་དེ་བཞིན་ཉིད་རྟོགས་ཏེ། །
གཞན་ལ་བསྟན་པ་ཞེས་བྱ་འདི། །



166
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཐམས་ཅད་ཤེས་པ་ཉིད་སྐབས་ཀྱི། །
ཤེས་པའི་མཚན་ཉིད་བསྡུས་པ་ཡིན། །
ཞེས་གསུངས། །
གཉིས་པ་ལམ་ཤེས་ཀྱི་མཚན་ཉིད་བཅུ་དྲུག་ནི། ལམ་ཤེས་ཀྱི་སྦྱོར་བ་
ལ་བརྟེན་ནས་ཡུམ་ངོ་བོས་སྟོང་པ་ཉིད་ཀྱི་རྣམ་པ་མངོན་སུམ་དུ་ཤེས་པ་དང་།
ཐོག་མཐའ་འདྲ་བར་སྦྱར་ཏེ་རྒྱུའི་མཚན་མ་མེད་པ་དང་བཅས་པ་དང་། འབྲས་
བུ་ལ་སྨོན་པ་རྣམ་པར་སྤངས་པ་དང་། དོན་དམ་པར་རྒྱུ་ལས་སྐྱེ་བ་མེད་པ་དང་།
འགག་པ་འཇིག་པ་མེད་པ་དང་། ཆགས་སོགས་ཀུན་ནས་ཉོན་མོངས་པ་མེད་པ་
དང༌། དད་སོགས་རྣམ་པ་བྱང་བ་མེད་པ་དང་། འདུས་བྱས་ཀྱི་དངོས་པོ་མེད་
པ་དང་། ཆོས་ཐམས་ཅད་ཀྱི་ངོ་བོ་ཉིད་རང་བཞིན་མེད་པ་དང་། གནས་པའི་
རྟེན་མེད་པ་དང་། སྤྲོས་བྲལ་ནམ་མཁའི་མཚན་ཉིད་དང་། ཆོས་ཉིད་ལྷ་ལ་
སོགས་པས་རྣམ་པར་འཁྲུག་ཅིང་བསྐྱོད་པ་མེད་པ་དང་། གཟུགས་ནས་རྣམ་
མཁྱེན་གྱི་བར་གྱིས་འདུ་མི་བྱེད་པ་དང་། ཟག་པ་ཡོད་མེད་སོགས་སུ་རྣམ་པར་
མི་རྟོག་པ་དང་། སྟོང་པ་ཉིད་སོགས་མཚན་ཉིད་ཀྱི་རབ་དབྱེ་དང་། རང་དང་
སྤྱིའི་མཚན་ཉིད་མེད་པར་ཤེས་པ་ཉིད་དོ། །དེ་ལྟར་ལམ་ཤེས་ཉིད་ཀྱི་སྐབས་
ཀྱིས་ནི་སྦྱོར་བ་དག་མཚོན་པར་བྱེད་པའི་ཤེས་པའི་མཚན་ཉིད་ཡིན་པར་མདོ་
ལས་བཞེད་ཅེས་པ་སྟེ།
སྟོང་ཉིད་མཚན་མ་མེད་བཅས་དང་། །



167
_
167
སྐབས་བཞི་པ་རྣམ་རྫོགས་སྦྱོར་བ་བསྟན་པ་
སྨོན་པ་རྣམ་པར་སྤངས་པ་དང་། །
སྐྱེ་མེད་འགག་པ་མེད་སོགས་དང་། །
ཆོས་ཉིད་རྣམ་པར་འཁྲུག་མེད་དང་། །
འདུ་མི་བྱེད་དང་རྣམ་མི་རྟོག །
རབ་དབྱེ་མཚན་ཉིད་མེད་ཉིད་ལ། །
ལམ་ཤེས་ཉིད་ཀྱི་སྐབས་ཀྱིས་ནི། །
ཤེས་པའི་མཚན་ཉིད་ཡིན་པར་བཞེད། ། །
ཅེས་སོ། །
གསུམ་པ་རྣམ་མཁྱེན་གྱི་མཚན་ཉིད་བཅུ་དྲུག་ནི། རྣམ་མཁྱེན་གྱི་སྦྱོར་
བ་ལ་བརྟེན་ནས་དེ་བཞིན་གཤེགས་པ་དེ་ནི་དེ་བཞིན་ཉིད་ཀྱི་ཆོས་བསྐྱེད་པའི་ཡུམ་
ལ་བརྟེན་ནས་གནས་པའི་རྣམ་པ་མངོན་སུམ་དུ་ཤེས་པ། ཞེས་ཚིག་སྔ་ཕྱི་
འགྲེ། སྒོ་གསུམ་གྱིས་ཡུམ་ལ་གུས་པར་བྱ་བ་དང་། ཡུམ་ཡོན་ཏན་གྱིས་ལྕི་
བའི་བླ་མ་ཉིད་དུ་བྱ་བ་དང་
། བསྙེན་བཀུར་གྱིས་མཉེས་པར་བྱ་བ་དང་། ཡུམ་
དེ་ལ་མེ་ཏོག་ལ་སོགས་པས་མཆོད་པར་བྱ་བ་དང་། ཆོས་ཐམས་ཅད་བྱེད་པ་པོ་
མེད་པ་དང་། ཤེས་བྱ་ཀུན་ཏུ་ཡེ་ཤེས་འཇུག་པར་མཁྱེན་པ་གང་ཡིན་པ་
དང༌། ཡུམ་ཉིད་དེ་པ་ལ་གཟུགས་སོགས་ཅི་ཡང་མ་མཐོང་བ་ཉིད་དོན་དམ་པ་
མཐོང་བར་སྟོན་པར་མཛད་པ་དང་། ཡུམ་ཉིད་དེ་པ་ལ་ཕུང་པོ་ལྔའི་ལོ་ཀ་སྟོང་
པ་ཉིད་ཀྱི་རྣམ་པར་སྟོན་པ་དང་། ཡང་དག་པར་བསྡུས་པའི་གདུལ་བྱ་ལ་འཇིག་



168
མངོན་རྟོགས་རྒྱན་འགྲེལ་གཞུང་དོན་རབ་གསལ་
རྟེན་སྟོང་ཉིད་དུ་བརྗོད་པ་དང་། ཡོངས་སུ་སྨིན་པ་ལ་ལོ་ཀ་སྟོང་ཉིད་དུ་ཤེས་པར་
མཛད་པ་དང་། རྣམ་པར་གྲོལ་བ་ལ་ལོ་ཀ་སྟོང་ཉིད་དུ་མངོན་སུམ་མཐོང་བར་
མཛད་པ་དང་། དེ་པ་ལ་ལོ་ཀ་བསམ་གྱིས་མི་ཁྱབ་པར་སྟོན་པ་དང་། དེ་པ་ལ་
ལོ་ཀ་ཞི་བ་ཉིད་དུ་སྟོན་པ་དང་། དེ་པ་ལ་ལོ་ཀ་ཟག་བཅས་ཀྱི་དངོས་པོ་འགོག་
པ་དང་། དེ་པ་ལ་འདི་དང་ཕ་རོལ་གྱི་མཚན་མར་འཛིན་པའི་འདུ་ཤེས་འགོག་པ་
སྟེ་ལ་ནི་བདུན་པའི་དོན་ནོ། །དེ་ལྟར་རྣམ་མཁྱེན་གྱི་ཐུན་མོང་མིན་པའི་ཚུལ་ལ་
ནི། སྦྱོར་བ་དག་མཚོན་པར་བྱེད་པས་ན་ཤེས་པའི་མཚན་ཉིད་ཅེས་བཤད་དོ། །
དེ་སྐད་དུ།
དེ་ནི་ཉིད་ཀྱི་ཆོས་བསྟེན་ནས། །
གནས་དང་གུས་པར་བྱ་བ་དང་། །
བླ་མ་ཉིད་དང་མཉེས་པ་དང་། །
དེ་ལ་མཆོད་དང་བྱེད་མེད་དང་། །
ཀུན་ཏུ་འཇུག་མཁྱེན་གང་ཡིན་དང་། །
མ་མཐོང་སྟོན་པར་མཛད་པ་དང་། །
འཇིག་རྟེན་སྟོང་ཉིད་རྣམ་པ་དང་། །
བརྗོད་དང་ཤེས་མཛོད་མངོན་སུམ་མཛོད། །
བསམ་མི་ཁྱབ་དང་ཞི་ཉིད་སྟོན། །
འཇིག་རྟེན་འདུ་ཤེས་འགོག་པ་ལ། །



169
སྐབས་བཞི་པ་རྣམ་རྫོགས་སྦྱོར་བ་བསྟན་པ་
རྣམ་པ་ཀུན་མཁྱེན་ཚུལ་ལ་ནི། །
ཤེས་པའི་མཚན་ཉིད་ཅེས་བཤད་དོ། །
ཞེས་གསུངས།
གཉིས་པ་ཁྱད་པར་གྱི་མཚན་ཉིད་ལ་མདོར་བསྟན་དང་། རྒྱས་བཤད་
གཉིས། དང་པོ་ནི། དེ་དག་སྤྱིའི་ངོ་བོ་ཉིད་དུ་བརྗོད་ནས་ཤེས་པའི་རྣམ་པས་
ཡོངས་སུ་དཔྱད་པ་རྣམས་ཀྱི་ཁྱད་པར་ཤེས་པར་བྱ་བའི་ཕྱིར་འོག་ནས་འཆད་
པའི་བསམ་མི་ཁྱབ་སོགས་ཁྱད་པར་གྱིས་ཉན་རང་གི་སྦྱོར་བ་ལས་ཁྱད་ཞུགས་
པར་མཚོན་པའི་བདེན་པ་བཞིའི་སྤྱོད་ཡུལ་ཅན་གྱི་མཐོང་ལམ་སྐད་ཅིག་མ་ནི་
བཅུ་དྲུག་གིས། ལམ་ཤེས་པ་ལ་སོགས་སྦྱོར་བའི་ཁྱད་པར་ཅན་དུ་མཚོན་པས་
ན་ཁྱད་པར་གྱི་མཚན་ཉིད་བཤད་པ་ཡིན་ཏེ།
བསམ་མི་ཁྱབ་སོགས་ཁྱད་པར་གྱིས། །
ཁྱད་ཞུགས་བདེན་པའི་སྤྱོད་ཡུལ་ཅན། །
སྐད་ཅིག་མ་ནི་བཅུ་དྲུག་གིས། །
ཁྱད་པར་མཚན་ཉིད་བཤད་པ་ཡིན། །
ཞེས་གསུངས།
གཉིས་པ་རྒྱས་བཤད་ནི། ཁྱད་པར་དུ་བྱེད་ཆོས་གང་གིས་སྐད་ཅིག་མ་
གང་ཁྱད་པར་བྱས་པ་ཞེ་ན། སྐད་ཅིག་མ་བཅུ་དྲུག་མཐར་ཆགས་སུ་སྦྱར་རོ། །
བསམ་པ་ལས་འདས་པས་བསམ་གྱིས་མི་ཁྱབ་པ་དང་། མཉམ་པ་ལས་འདས་



170
མངོན་རྟོགས་རྒྱན་འགྲེལ་གཞུང་དོན་རབ་གསལ་
པ་མི་མཉམ་པ་ཉིད་དང་། ཚད་མས་གཞལ་བ་ལས་འདས་པ་དང་། གྲངས་
ཀྱིས་བགྲང་བ་ལས་ཡང་དག་པར་འདས་པའི་རྣམ་པ་མངོན་སུམ་དུ་རྟོགས་པ་
བཞི་ནི་དུ ཁའི་སྐད་ཅིག་བཞི་དང་། འཕགས་པའི་གང་ཟག་ཀུན་གྱི་ཡོན་ཏན་
ཐམས་ཅད་བསྡུས་པ་དང་། ཇི་ལྟ་ཇི་སྙེད་མཁྱེན་པའི་དོན་ལ་མཁས་པ་ཡིས་
རིག་པར་བྱ་བ་དང་། ཉན་རང་དང་ཐུན་མོང་མིན་པ་ཉན་རང་གི་སྤངས་རྟོགས་
ཐམས་ཅད་ཡར་ལྡན་དུ་ཤེས་པ་ཉིད་དང་། མངོན་ཤེས་དང་མྱང་འདས་མྱུར་དུ་
ཐོབ་པ་སྟེ་ཀུན་འབྱུང་གི་སྐད་ཅིག་བཞིའི་ཁྱད་པར་དང་། དོན་དམ་པར་བྲི་བ་
དང་གང་བ་མེད་པའི་ངོ་བོ་དང་། བ་དྲུས་མའི་དཔེས་ཕྱིན་དྲུག་མོས་པས་སྒྲུབ་པ་
དང་། ཚོགས་གཉིས་ཡང་དག་པར་འགྲུབ་པ་དང་། ཆོས་ཐམས་ཅད་ལ་མི་
རྟོག་པར་དམིགས་པ་སྟེ་གྲུ་ཆག་པའི་ཤིང་འཛིན་པ་བཞིན་ནོ། །དེ་ནི་འགོག་
བདེན་སྐད་ཅིག་བཞིའི་ཁྱད་པར་རོ། །བུམ་པའི་དཔེས་ལམ་གྱི་རྟེན་བྱང་སེམས་
དང་བཅས་པ་དང་། བཅོས་ལེགས་བྱས་པའི་དཔེས་ཐབས་ཤེས་སོགས་ལམ་
གྱི་ཚོགས་པ་མཐའ་དག་ཚང་བ་དང་། ཐབས་ཤེས་ཀྱིས་སྲིད་ཞི་ལས་ཡོངས་
སུ་འཛིན་པ་སྟེ་རྒས་པ་སྐྱེས་བུས་བཟུང་བ་བཞིན་དང་། གཟུགས་སོགས་ལ་
ཞེན་པའི་རོ་མྱང་བ་མེད་པ་བཞི་ལམ་བདེན་སྐད་ཅིག་བཞིའི་ཁྱད་པར་ཏེ་དེ་ལྟར་
བཅུ་དྲུག་གི་བདག་ཉིད་དུ་ཤེས་པར་བྱའོ། །དེ་དག་ཀྱང་དེ་དང་དེ་རྟོགས་པ་དང་
དེ་ལྡན་པ་དང་དེ་དག་གི་རྒྱུ་བྱེད་པ་ཅི་རིགས་སུ་གོ་བར་བྱ་ལ། དེ་ལྟར་བྱང་
སེམས་གང་གི་མཐོང་བའི་ལམ་ནི་གཞན་ཇི་སྐད་བཤད་པའི་ཁྱད་པར་བཅུ་དྲུག་



སྐབས་བཞི་པ་རྣམ་རྫོགས་སྦྱོར་བ་བསྟན་པ་
171
དང་བྲལ་བའི་ཉན་རང་གི་ལམ་དག་ལས་ཁྱད་པར་དུ་འཕགས་པས་ཁྱད་པར་
ལམ་དུ་བརྗོད་དེ། །
བསམ་མི་ཁྱབ་དང་མི་མཉམ་དང་། །
གཞལ་དང་བགྲང་ལས་ཡང་དག་འདས། །
འཕགས་པ་ཀུན་བསྡུས་མཁས་པ་ཡིས། །
རིག་བྱ་ཐུན་མོང་མིན་ཤེས་ཉིད། །
ཤེས་མྱུར་བྲི་དང་གང་མེད་དང་། །
སྒྲུབ་དང་ཡང་དག་འགྲུབ་པ་དང་། །
དམིགས་པ་རྟེན་དང་བཅས་པ་དང་། །
མཐའ་དག་པ་དང་ཡོངས་འཛིན་དང་། །
རོ་མྱང་མེད་དང་ཁྱད་པར་ནི། །
བཅུ་དྲུག་བདག་ཉིད་ཤེས་བྱ་སྟེ། །
གང་གིས་ལམ་ནི་གཞན་དག་ལས། །
ཁྱད་དུ་འཕགས་པས་ཁྱད་པར་ལམ། །
ཞེས་སོ། །
གསུམ་པ་བྱེད་པའི་མཚན་ཉིད་ནི། ཁྱད་པར་གྱི་མཚན་ཉིད་རྣམས་ཀྱི་
བྱེད་པ་གང་ཡིན་ཞེ་ན། མི་རྣམས་ཀྱིས་མཚོན་པ་གདུལ་བྱ་རྣམས་ལ་ཚེ་ཕྱི་མ་
ཕན་པ་སྒྲུབ་པར་མཛད་ཅེས་ཚིག་སྔ་ཕྱི་གཉིས་འོག་མ་ཀུན་ལའང་སྦྱར་རོ། །ཚེ་



172
རྟེན་རྣམ་གྲོལ་གྱི་ཁྱད་པ་དཔུང་གཉེན་དང་། སྲིད་ཞི་མཉམ་ཉིད་དུ་སྣང་
མངོན་རྟོགས་རྒྱན་འགྲེལ་གཞུང་དོན་རབ་གསལ་
འདིའི་བདེ་བ་དང་། གཏན་གྱི་དུ ཁ་ལས་སྐྱོབ་པ་དང་། བདེ་བ་ཐོབ་ཅིང་དུ
ཁ་ལས་ཐར་བར་བྱེད་པ་སྐྱབས་ཀྱི་བྱེད་པ་དག་དང་། བདེ་བའི་རྒྱུ་དང་ལྡན་ཞིང་
དུ ཁའི་རྒྱུ་དང་བྲལ་བར་བྱེད་པ་གནས་དང་། སྲིད་ཞི་མཉམ་ཉིད་དུ་རྟོགས་
པའི་ཡེ་ཤེས་ཐོབ་པར་བྱེད་པ་དཔུང་གཉེན་དང་། གཉིས་ཀའི་དོན་འགྲུབ་པའི་
རྟེན་རྣམ་གྲོལ་གྱི་གླིང་གི་བྱེད་པ་དང་། འགྲོ་བ་ཉེས་པའི་གནས་ནས་ཡོན་ཏན་
གྱི་གནས་སུ་ཡོངས་སུ་འདྲེན་པ་ཞེས་བྱ་བའི་བྱེད་པ་དང་། གཉིས་དོན་འབད་པ་
མེད་པར་ལྷུན་གྱིས་གྲུབ་པའི་བྱེད་པ་སྟེ། གཞི་ཤེས་ཀྱི་བྱེད་པ་དགུ་པོ་ཐམས་
ཅད་ནི་མྱ་ངན་ལས་འདས་པ་སྟོན་པའི་དོན་གྱིས་གསུངས་པའོ། །ཐེག་པ་
གསུམ་གྱི་ལམ་གྱིས་ངེས་པར་འབྱུང་ཞིང་དེའི་འབྲས་བུ་ཡང་དག་པའི་མཐའ་
མངོན་དུ་མི་བྱེད་པའི་བདག་ཉིད་ལམ་ཤེས་ཀྱི་བྱེད་པ་དང་། བྱེད་པ་ཐ་མ་རྣམ་
མཁྱེན་གྱི་ཆོས་ཐམས་ཅད་སྟོན་པར་བྱེད་པས་ལོ་ཀའི་རྟེན་སྒྲུབ་པར་མཛད་པ་
ཞེས་བྱ་བ་བཅུ་གཅིག་པོ་འདི་ནི་བྱེད་པའི་མཚན་ཉིད་ཡིན་ཏེ། ཇི་སྐད་དུ།
ཕན་དང་བདེ་དང་སྐྱོབ་པ་དང་། །
མི་རྣམས་ཀྱི་ནི་སྐྱབས་དག་དང་། །
གནས་དང་དཔུང་གཉེན་གླིང་དང་ནི། །
ཡོངས་འདྲེན་པ་ཞེས་བྱ་བ་དང་། །
ལྷུན་གྱིས་གྲུབ་དང་ཐེག་གསུམ་གྱི། །
འབྲས་བུ་མངོན་དུ་མི་བྱེད་དག །



སྐབས་བཞི་པ་རྣམ་རྫོགས་སྦྱོར་བ་བསྟན་པ་
173
ཐ་མ་རྟེན་གྱི་མཛད་པ་སྟེ། །
འདི་ནི་བྱེད་པའི་མཚན་ཉིད་ཡིན། །
ཞེས་གསུངས།
བཞི་པ་ངོ་བོ་ཉིད་ཀྱི་མཚན་ཉིད་ནི། བྱེད་པ་པོའི་མཚན་ཉིད་ཀྱི་ཤེས་པར་
བྱས་པའི་ངོ་བོ་ཉིད་སྟོན་པ་སྟེ། འདོད་ཆགས་ལ་སོགས་ཉོན་མོངས་པའི་ངོ་བོས་
དབེན་པ་དང་། ཉོན་མོངས་ཀྱི་འབྲས་བུ་རྟགས་ཀྱིས་དབེན་པ་དང་། ཉོན་
མོངས་པའི་མཚན་མའམ་རྒྱུས་དབེན་པ་དང་། སྤང་བྱ་མི་མཐུན་ཕྱོགས་དང་
གཉེན་པོ་རྣམ་བྱང་དུ་རྟོག་པའི་ཤེས་སྒྲིབ་ཀྱིས་དབེན་པ་དང་། བྱ་དཀའ་བའི་
གོ་ཆ་གྱོན་པ་དང་། བསྒོམས་པས་མཐའ་གཅིག་ཏུ་ངེས་པར་སངས་རྒྱ་བ་
དང༌། རྣམ་མཁྱེན་གྱི་དོན་དུ་གོ་ཆ་གྱོན་པ་ཆེད་དུ་བྱ་བ་ལ་མ་འཁྲུལ་བ་དང་།
གཞི་ཤེས་ཀྱི་རྣམ་པ་སྒོམ་པ་འཁོར་གསུམ་མི་དམིགས་པ་དང་། ལམ་ཤེས་ཀྱི་
རྣམ་པ་སྒོམ་པ་ཡུམ་ལ་མངོན་པར་ཞེན་པ་བཀག་པ་དང་། རྣམ་མཁྱེན་གྱི་རྣམ་
པ་སྒོམ་པ་དེ་བཞིན་ཉིད་ལ་དམིགས་པ་དང་། ཟབ་པས་ལོ་ཀ་ཐམས་ཅད་དང་
མི་མཐུན་པ་དང་། ཇི་སྙེད་པ་ལ་ཡེ་ཤེས་ཐོགས་པ་མེད་པ་དང་། གཟུགས་
སོགས་དེ་ལ་རྟེན་ནམ་གཞི་མེད་པ་དང་། རྣམ་མཁྱེན་གྱི་རྣམ་པའི་རྗེས་སུ་སྐྱེས་
པས་དེ་བཞིན་ཉིད་འགྲོ་བ་མེད་པ་དང་། ལམ་ཤེས་ཀྱི་རྣམ་པའི་རྗེས་སུ་སྐྱེས་
པས་གཟུགས་སོགས་ཀྱི་རྗེས་སུ་སྐྱེ་བ་མེད་པ་དང་། གཟུགས་སོགས་མི་
དམིགས་པས་དེའི་དེ་བཞིན་ཉིད་མི་དམིགས་པ་སྟེ། མཁྱེན་གསུམ་སྦྱོར་བའི་ངོ་



174
མངོན་རྟོགས་རྒྱན་འགྲེལ་གཞུང་དོན་རབ་གསལ་
བོ་ཉིད་བཅུ་དྲུག་གི་བདག་ཉིད་ཀྱི་མཚན་ཉིད་འདིས་ཚ་རེག་གིས་མེ་མཚོན་པར་བྱ་
བའི་མཚན་གཞི་ལྟ་བུར་ཐམས་ཅད་མཁྱེན་པ་གསུམ་གྱི་སྦྱོར་བ་དག་ཤེས་ཁྱད་
བྱེད་པ་གསུམ་གྱི་མཚན་ཉིད་དང་ལྡན་པ་བཞིན་དུ་མཚོན་པས་ན་མཚན་ཉིད་བཞི་
པ་ལས་སུ་སྒྲུབ་པའི་མཚན་ཉིད་དུ་བཞེད་པ་ཡིན་ཏེ། དེ་ལྟར་ན་ཤེས་མཚན་ཞེ་
བརྒྱད། ཁྱད་མཚན་བཅུ་དྲུག །བྱེད་མཚན་བཅུ་གཅིག །ངོ་བོ་ཉིད་མཚན་བཅུ་
དྲུག་སྟེ་བསྡོམས་ན་མཚན་ཉིད་དགུ་བཅུ་རྩ་གཅིག་ཡིན་ནོ། །དེ་སྐད་དུ།
ཉོན་མོངས་རྟགས་དང་མཚན་མ་དང་། །
མི་མཐུན་ཕྱོགས་དང་གཉེན་པོ་དག །
དབེན་དང་དཀའ་དང་ངེས་པ་དང་། །
ཆེད་དུ་བྱ་དང་མི་དམིགས་དང་། །
མངོན་པར་ཞེན་པ་བཀག་པ་དང་། །
དམིགས་པ་ཞེས་བྱ་གང་ཡིན་དང་། །
མི་མཐུན་ཐོགས་པ་མེད་དང་དེ། །
གཞི་མེད་འགྲོ་མེད་སྐྱེ་མེད་དང་། །
དེ་བཞིན་ཉིད་ནི་མི་དམིགས་དང་། །
ངོ་བོ་ཉིད་བཅུ་དྲུག་བདག་ཉིད། །
མཚོན་བྱ་ལྟ་བུར་མཚོན་པས་ན། །
མཚན་ཉིད་བཞི་པར་བཞེད་པ་ཡིན། །



སྐབས་བཞི་པ་རྣམ་རྫོགས་སྦྱོར་བ་བསྟན་པ་
175
175
ཞེས་གསུངས།
བཞི་པ་ཐར་པ་ཆ་མཐུན་ལ། དེའི་ངོ་བོ་དང་། ཁྱད་པར་གཉིས་ལས།
དང་པོ་ནི། ཐར་པའི་ཆ་མཐུན་གྱི་དགེ་བའི་རྩ་བ་དང་ལྡན་པ་ལ། ཇི་སྐད་བཤད་
པའི་སྦྱོར་བ་ཡོངས་སུ་ཤེས་པ་བྱུང་བས་སྦྱོར་བའི་སྔོན་འགྲོ་ཐར་པ་ཆ་མཐུན་
ནི། ཤེས་རབ་ཀྱིས་མཚན་མ་མེད་པར་རྟོགས་ནས་ཐབས་ཀྱིས་རབ་ཏུ་སྦྱིན་པ་
དང་། སོགས་པ་རྣམ་མཁྱེན་གྱི་བར་སངས་རྒྱས་ཀྱི་ཆོས་རྣམས་རང་གི་རྒྱུད་ལ་
ཡང་དག་པར་བསྐྱེད་ཅིང་སྒྲུབ་པ་ལ་མཁས་པ་ནི། རྣམ་པ་ཐམས་ཅད་མངོན་
པར་རྫོགས་པར་རྟོགས་པའི་སྦྱོར་བ་སྟོན་པའི་སྐབས་འདི་ལ། བསྐལ་པ་གྲངས་
མེད་གསུམ་ནས་འཚང་རྒྱ་བའི་ལམ་གྱི་འགོ་རྩོམ་པའི་ཐར་པའི་ཆ་དང་མཐུན་
པར་འདོད་དེ།
མཚན་མེད་རབ་ཏུ་སྦྱིན་ལ་སོགས། །
ཡང་དག་སྒྲུབ་ལ་མཁས་པ་ནི། །
རྣམ་པ་ཐམས་ཅད་རྟོགས་འདི་ལ། །
ཐར་པའི་ཆ་དང་མཐུན་པར་འདོད། །
ཅེས་སོ། །
གཉིས་པ་ཐར་པ་ཆ་མཐུན་གྱི་ཁྱད་པར་ལ། མཁས་པའི་ཁྱད་པར་
དང་། ཆེ་འབྲིང་གི་ཁྱད་པར་གཉིས། དང་པོ་ནི། དུས་གསུམ་གྱི་སངས་རྒྱས་
དང་སོགས་པ་བྱང་སེམས་ཀྱི་ཚུལ་ཁྲིམས་ལ་སོགས་པ་ལ་དམིགས་པའི་དད་པ་



176
མངོན་རྟོགས་རྒྱན་འགྲེལ་གཞུང་དོན་རབ་གསལ་
དང༌། སྦྱིན་སོགས་ཕར་ཕྱིན་དྲུག་སྤྱོད་ཡུལ་དུ་དམིགས་པའི་བརྩོན་འགྲུས་རྩོམ་
པ་དང་། ཡུམ་དང་ཐབས་མཁས་དང་མ་བྲལ་བའི་བསམ་པ་ཕུན་ཚོགས་ལ་
དམིགས་པའི་དྲན་པ་དང་། གཟུགས་སོགས་སུ་རྣམ་པར་མི་རྟོག་པ་ལ་མཁས་
པའི་ཏིང་ངེ་འཛིན་དང་། ཇི་ལྟ་ཇི་སྙེད་པའི་ཆོས་རྣམས་རྣམ་པ་ཐམས་ཅད་དུ་
རྟོགས་པར་ཡང་བྱ་ལ། དེ་དག་མི་དམིགས་པར་ཤེས་པའི་ཤེས་རབ་དང་ཡུལ་
རྣམ་པ་ལྔ་ལ་མཁས་པ་སྟེ།
སངས་རྒྱས་སོགས་དམིགས་དད་པ་དང་། །
སྦྱིན་སོགས་སྤྱོད་ཡུལ་བརྩོན་འགྲུས་དང་། །
བསམ་པ་ཕུན་ཚོགས་དྲན་པ་དང་། །
རྣམ་པར་མི་རྟོག་ཏིང་འཛིན་དང་། །
ཆོས་རྣམས་རྣམ་པ་ཐམས་ཅད་དུ། །
ཤེས་པའི་ཤེས་རབ་དང་རྣམ་ལྔ། །
ཞེས་སོ། །
གཉིས་པ་ཆེ་འབྲིང་གི་ཁྱད་པར་ནི། ཐེག་ཆེན་དད་སོགས་ལྔ་ཆེན་པོ་
ཡོད་པ་དབང་པོ་རྣོན་པོ་ཡིས་རྫོགས་པའི་བྱང་ཆུབ་རྟོགས་ཤིང་ཐོབ་པར་སླ་
ལ༑ དེའི་རྟགས་སེམས་མི་འགོང་མི་ཞུམ། ཕྱིར་ཕྱོགས་པར་མི་འགྱུར་བས།
དེ་ཡང་ཆུང་འབྲིང་ཆེན་པོར་རིམ་བཞིན་བཞག་གོ། །ཐེག་དམན་དད་སོགས་
ལྔ་པོས་རྫོགས་པའི་བྱང་ཆུབ་རྟོགས་དཀའ་ཞིང་ཐོབ་མི་ནུས་པར་བཞེད་དེ།



སྐབས་བཞི་པ་རྣམ་རྫོགས་སྦྱོར་བ་བསྟན་པ་
177
ཤུགས་ཀྱིས་ན་འབྲིང་པོས་རང་སངས་རྒྱས་ཀྱི་བྱང་ཆུབ་རྟོགས་ལ། ཆུང་དུས་
ཉན་ཐོས་ཀྱི་བྱང་ཆུབ་རྟོགས་ཞེས་བྱུང་ངོ༌། །དེ་སྐད་དུ།
རྫོགས་པའི་བྱང་ཆུབ་རྣོན་པོ་ཡིས། །
རྟོགས་སླ་རྟུལ་པོས་རྟོགས་དཀའ་བཞེད། །
ཅེས་སོ། །
གཉིས་པ་རྣམ་ཀུན་ཁྱད་པར་ཅན་གྱི་སྒོམ་རིམ་ལ་ལྔ། རྒྱུད་ཡོངས་སུ་
སྨིན་པ་ངེས་འབྱེད་ཆ་མཐུན། རྟེན་ཕྱིར་མི་ལྡོག་པའི་དགེ་འདུན། ཡན་ལག་
སྲིད་ཞི་མཉམ་ཉིད། ཉེ་བའི་ཡན་ལག་ཞིང་དག་སྦྱོར། གཞན་ཡོངས་སུ་འཛིན་
པའི་རྒྱུ་ཐབས་ལ་མཁས་པའི་སྦྱོར་བའོ། །དང་པོ་ནི། ཐར་པའི་ཆ་དང་མཐུན་
པ་སྐྱེས་པའི་སྤྲོ་བ་ཅན་ལ་ངེས་འབྱེད་ཆ་མཐུན་སྐྱེ་བས། དེའི་དམིགས་པ་ནི་དྲོ་
བ་དང་རྣམས་ཀྱི་སྒྲས་མཚོན་ནས་རྩེ་མོ་ལ་སོགས་པ་རྣམས་ཀྱི་དམིགས་པ་
ནི། རྣམ་ཀུན་གྱི་སྐབས་འདིར་སེམས་ཅན་ཐམས་ཅད་ལ་དམིགས་པ་ཡིན་པར་
མདོ་ལས་བསྔགས་ཤིང་བརྗོད་དོ། །རྣམ་པ་ལ་བཞི་སྟེ། དྲོད་དང་རྩེ་མོ་བཟོད་
པ་ཆོས་མཆོག་གོ། །དྲོད་ལ་ཆུང་འབྲིང་ཆེ་གསུམ་ལས་དང་པོ་ནི། སེམས་
ཅན་དེ་དག་ཉིད་ལ་སེམས་མཉམ་པ་ཉིད་དང་། བྱམས་པའི་སེམས་སོ། །
འབྲིང་ནི་སོགས་སྒྲས་ཕན་པའི་སེམས་དང་། ཁོང་ཁྲོ་མེད་པའི་སེམས་
དང༌། རྣམ་པར་འཚེ་བའམ་མཐོ་འཚམ་པ་མེད་པའི་སེམས་སོ། །ཆེན་པོ་ནི་ཕ་
དང་མའི་སེམས་དང་། སྤུན་ཟླ་དང་སྲིང་མོའི་སེམས་དང་། བུ་དང་བུ་མོའི་



178
མངོན་རྟོགས་རྒྱན་འགྲེལ་གཞུང་དོན་རབ་གསལ་
སེམས་དང་། བཤེས་དང་གྲོགས་ཀྱི་སེམས་དང་། གཉེན་དང་སྣག་གི་གཉེན་
མཚམས་ཀྱི་སེམས་ཀྱི་རྣམ་པ་དག་ནི་བཅུར་མདོ་ལས་བཤད་དོ། །རྩེ་མོར་གྱུར་
པ་ལའང་ཆུང་འབྲིང་ཆེ་གསུམ་ལས་ཆུང་ངུ་ནི། བདག་ཉིད་སྡིག་པ་ལས་ལྡོག་
ཅིང་གདུལ་བྱ་གཞན་སྡིག་པ་ལས་ལྡོག་པ་དེ་དག་ལ་ནི་འགོད་པ་དང་། ཞུགས་
ཙམ་ལ་བསྔགས་པ་བརྗོད་པ་དང་མ་བསྐུལ་བར་ཞུགས་པ་ལ་མཐུན་པར་དགའ་
བར་བྱ་བ་ཉིད་དོ། །འབྲིང་ནི་བདག་ཉིད་སྦྱིན་སོགས་ཕྱིན་དྲུག་ལ་གནས་པས་
གང་ཟག་གཞན་སྦྱིན་སོགས་ལ་གནས་པ་དེ་དག་ལ་འགོད་པ་སོགས་སྔར་
བཞིན། ཆེན་པོ་ནི་སོགས་པ་བདག་ཉིད་སྟོང་ཉིད་སྒོམ་སོགས་ལ་གནས་ཏེ་
གཞན་དེ་ལ་འགོད་པ་སོགས་སྔར་བཞིན། བཟོད་པ་ལའང་ཆུང་འབྲིང་ཆེ་
གསུམ་ལས་ཆུང་དུ་ནི། རྩེ་མོ་རང་གཞན་ལ་བརྟེན་པའི་དམིགས་རྣམ་གྱི་དབྱེ་བ་
ཡོད་པ་དེ་བཞིན་དུ་རང་སྡུག་བདེན་ཤེས་ཀུན་འབྱུང་སྤོང་འགོག་པ་མངོན་སུམ་དུ་
བྱེད་ལམ་སྒོམ་པ་ལ་གནས་ནས་གཞན་དེ་ལ་འགོད་སོགས་དང་། འབྲིང་ནི་
འོག་གི་སོགས་སྒྲ་འདིར་སྦྱར་ཏེ་སོགས་པ་རང་ཉིད་ཤེས་རབ་ཀྱིས་ཐེག་དམན་གྱི་
འབྲས་བུ་ཤེས་པ་མངོན་དུ་བྱ་བའི་ཕྱིར་སྒོམ་ཞིང་ཐབས་ཀྱིས་ཡང་དག་པའི་
མཐའ་མངོན་སུམ་དུ་མི་བྱེད་པའི་ཐབས་མཁས་པ་ལ་གནས་ནས་གཞན་དེ་ལ་
འགོད་སོགས་དང་། ཆེན་པོ་ནི་རང་བྱང་སེམས་ཀྱི་སྐྱོན་མེད་པ་ལ་གནས་ནས་
གཞན་དེ་ལ་འགོད་སོགས་སོ། །ཆོས་མཆོག་ལའང་ཆུང་འབྲིང་ཆེ་གསུམ་གྱི་
ཆུང་ངུ་ནི། རང་གཞན་གྱི་རྟེན་གྱི་དབྱེ་བ་སྔར་གྱི་དེ་བཞིན་དུ་རང་སེམས་ཅན་



179
སྐབས་བཞི་པ་རྣམ་རྫོགས་སྦྱོར་བ་བསྟན་པ་
རྣམས་སྨིན་པར་བྱེད་སོགས་ལ་གནས་ནས་གཞན་དེ་ལ་འགོད་སོགས་
དང་། འབྲིང་ནི་སོགས་པ་རང་མངོན་ཤེས་ཁྱད་པར་ཅན་ལ་གནས་ནས་གཞན་
དེ་ལ་འགོད་སོགས་དང་། ཆེན་པོ་ནི་རྣམ་མཁྱེན་གྱི་ཡེ་ཤེས་སྐྱེད་པ་ལ་གནས་
ནས་གཞན་དེ་ལ་འགོད་སོགས་ཀྱིས་ཤེས་པར་བྱའོ། །མངོན་པར་རྟོགས་པ་རེ་
རེར་ལམ་ཐམས་ཅད་བཤད་པ་ཡང་རྟོགས་པ་རིམ་གྱིས་སྐྱེ་བ་དང་རིགས་ཀྱི་བྱ་
བའི་ནུས་པ་སྟོན་པའི་ཕྱིར་ཡིན་ནོ། །དེ་ལྟར་ཡང་།
དྲོ་བ་རྣམས་ཀྱི་དམིགས་པ་འདིར། །
སེམས་ཅན་ཐམས་ཅད་ཡིན་པར་བསྔགས། །
དེ་དག་ཉིད་ལ་སེམས་མཉམ་སོགས། །
རྣམ་པ་དག་ནི་བཅུར་བཤད་དོ། །
བདག་ཉིད་སྡིག་པ་ལས་ལྡོག་ཅིང་། །
སྦྱིན་ལ་སོགས་ལ་གནས་པས་གཞན། །
དེ་དག་ལ་ནི་འགོད་པ་དང་། །
བསྔགས་པ་བརྗོད་དང་མཐུན་པ་ཉིད། །
རྩེར་གྱུར་དེ་བཞིན་བཟོད་པ་ནི། །
རང་གཞན་རྟེན་ཅན་བདེན་ཤེས་པ། །
ཆོས་མཆོག་དེ་བཞིན་སེམས་ཅན་རྣམས། །
སྨིན་བྱེད་སོགས་ཀྱིས་ཤེས་པར་བྱ། །



180
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཞེས་གསུངས། །
གཉིས་པ་རྟེན་ཕྱིར་མི་ལྡོག་པའི་དགེ་འདུན་ལ་མདོར་བསྟན་དང་།
རྒྱས་བཤད་གཉིས། དང་པོ་ནི། སྦྱོར་ལམ་ངེས་འབྱེད་ཡན་ལག་ནས་བཟུང་
སྟེ་མཐོང་ལམ་དང་སྒོམ་ལམ་འཆད་པར་འགྱུར་བ་དེ་དག་ལ་རྟོགས་པའི་ཚུལ་
གྱིས་བྱང་ཆུབ་སེམས་དཔའ་གང་དག་གནས་པ་དེ་དག་འདིར་རིམ་པ་བཞིན་
དབང་པོ་རྣོ་འབྲིང་རྟུལ་པོ་ཡིན་ལ། བྱང་ཆུབ་སེམས་དཔའ་སློབ་པ་ཕྱིར་མི་ལྡོག་
པའི་ཚོགས་དགེ་འདུན་ནི་རྟགས་ཉི་ཤུ་དང་བཅུ་དྲུག་དང་ཟབ་མོ་བརྒྱད་རིམ་
བཞིན་རྟོགས་པའི་ཚུལ་གྱིས་གནས་པ་སྟེ། དེ་ལྟར་ཡང་།
ངེས་འབྱེད་ཡན་ལག་ནས་བཟུང་སྟེ། །
མཐོང་དང་གོམས་པའི་ལམ་དག་ལ། །
བྱང་ཆུབ་སེམས་དཔའ་གང་དག་གནས། །
དེ་འདིར་ཕྱིར་མི་ལྡོག་པའི་ཚོགས། །
ཞེས་གསུངས། །
གཉིས་པ་རྒྱས་བཤད་ལ། སྦྱོར་ལམ་དང་། མཐོང་ལམ་དང་། སྒོམ་
ལམ་གསུམ་ཕྱིར་མི་ལྡོག་ཏུ་སྒྲུབ་པ་གསུམ་ལས། དང་པོ་ལའང་མདོར་བསྟན་
དང་རྒྱས་བཤད་གཉིས། དང་པོ་ནི། ངེས་འབྱེད་ཡན་ལག་ལ་གནས་པའི་
སེམས་དཔའ་དབང་པོ་རྣོན་པོ་རྫོགས་པའི་བྱང་ཆུབ་ལས་ཕྱིར་མི་ལྡོག་པའི་
རྟགས་ཀྱི་མཚན་ཉིད་འདི་དག་ཡིན་པར་ཤེས་པར་བྱ་སྟེ། གཟུགས་ལ་སོགས་



སྐབས་བཞི་པ་རྣམ་རྫོགས་སྦྱོར་བ་བསྟན་པ་
181
པ་ལ་བདེན་ཞེན་ལྡོག་པ་སོགས་རྟགས་རྣམ་པ་ཉི་ཤུར་བརྗོད་པ་ཡིས་ཤེས་པར་བྱ་
བའི་ཕྱིར།
གཟུགས་ལ་སོགས་ལས་ལྡོག་སོགས་རྟགས། །
རྣམ་པ་ཉི་ཤུར་བརྗོད་པ་ཡིས། །
ངེས་འབྱེད་ཡན་ལག་ལ་གནས་པའི། །
ཕྱིར་མི་ལྡོག་པའི་མཚན་ཉིད་འདི། །
ཞེས་གསུངས། །
གཉིས་པ་སྦྱོར་ལམ་གྱི་རྒྱས་བཤད་ལ་དྲོད་དང་རྩེ་མོ་བཟོད་པ་ཆོས་
མཆོག་བཞིའི་མཚན་ཉིད་བཞི་ལས་དང་པོ་ནི། དྲོད་ལ་གནས་པའི་བྱང་སེམས་
དབང་རྣོན་དེ་རྫོགས་པའི་བྱང་ཆུབ་ལས་ཕྱིར་མི་ལྡོག་པའི་རྟགས་བཅུ་གཅིག་དང་
ལྡན་ཏེ། གང་ཞེ་ན། གཞན་དོན་དུ་ཞེས་ཀུན་གྱི་གོང་དུ་སྦྱར། གཟུགས་ལ་
སོགས་པར་རྟོག་པ་ལས་ཕྱིར་ལྡོག་པ་དང་། སྲིད་ཞིར་ལྟུང་བ་ལས་སྐྱོབ་པའི་
སྐྱབས་གསུམ་ལ་ཐེ་ཚོམ་ཟད་པ་དང་། མི་ཁོམ་པའམ་མི་དལ་བ་བརྒྱད་དུ་སྐྱེ་
བའི་རྒྱུ་ཟད་པ་དང་། བདག་ཉིད་དགེ་བ་བཅུ་ལ་གནས་ཤིང་གཞན་དེ་ལ་འགོད་
པ་དང་། སེམས་ཅན་གཞན་གྱི་རྟེན་ཅན་ནམ་སེམས་ཅན་གྱི་ཡུལ་ལ་འབྲས་
སྨིན་གྱུར་ཅིག་པར་ཡོངས་སུ་བསྔོས་པའི་སྦྱིན་སོགས་ཕྱིན་དྲུག་སྒོམ་པ་
དང༌། ཟབ་མོའི་དོན་བདེན་གཉིས་ཀྱི་རྣམ་པ་ལ་སོམ་ཉི་མེད་པ་དང་། སེམས་
ཅན་ཐམས་ཅད་ལ་བྱམས་པས་ཟིན་པའི་ལུས་དང་སོགས་པ་ངག་དང་ཡིད་ཀྱི་



182
མངོན་རྟོགས་རྒྱན་འགྲེལ་གཞུང་དོན་རབ་གསལ་
ལས་དང་ལྡན་པ་དང་། བསླབ་པ་གསུམ་པ་སྒྲིབ་པ་ནི་རྣམ་པ་ལྔ་དང་རྒྱུན་དུ་མི་
འགྲོགས་པ་དང་། མ་རིག་པ་དང་ལྟ་བ་ངན་པ་ལ་སོགས་པའི་བག་ལ་ཉལ་ཀུན་
འཇོམས་པ་དང་། འགྲོ་འོང་ལ་སོགས་པའི་སྤྱོད་ལམ་དྲན་པ་དང་ཤེས་བཞིན་
དང་ལྡན་པ་དང་། ཆོས་གོས་དང་སོགས་པ་ཡོངས་སུ་སྤྱོད་པ་ལ་སོགས་ལ་སྲོ་
མ་སོགས་མེད་པས་གཙང་བའོ། །
གཉིས་པ་རྩེ་མོ་ནི། རྩེ་མོ་ལ་གནས་པའི་བྱང་སེམས་དབང་རྣོན་དེ་བྱང་
ཆུབ་ལས་ཕྱིར་མི་ལྡོག་པའི་རྟགས་དྲུག་དང་ལྡན་ཏེ། འདི་ལྟར་ལུས་ལ་སྲིན་
འབུའི་རིགས་རྣམས་མི་འབྱུང་བ་དང་། ལུས་ངག་སེམས་ཀྱི་གྱ་གྱུ་རང་དོན་གྱི་
སེམས་མེད་པ་དང་། སྦྱངས་པའི་ཡོན་ཏན་བཅུ་གཉིས་ནི་ལེན་ཅིང་སྤྱོད་པ་
དང༌། སེར་སྣ་དང་སོགས་པའི་ཚུལ་ཁྲིམས་འཆལ་པ་སོགས་ཀྱི་སེམས་མེད་
པ་དང་། ཆོས་ཐམས་ཅད་ཆོས་ཉིད་དང་ལྡན་ཞིང་མི་འགལ་བར་འགྲོ་བ་སྟེ་
རྟོགས་པའི་ཡུམ་གྱི་རྣལ་འབྱོར་སྒོམ་པ་ཉིད་དང་། འགྲོ་བ་བདག་གིར་བྱས་
པས་སེམས་ཅན་གཞན་གྱི་དོན་དུ་དམྱལ་བ་སོགས་འཚོལ་ཞིང་བྱང་ཆུབ་ཀྱི་
སེམས་མི་འདོར་བའོ། །
གསུམ་པ་བཟོད་པ་ནི། བཟོད་པ་ལ་གནས་པའི་དབང་རྣོན་བྱང་ཆུབ་
ལས་ཕྱིར་མི་ལྡོག་པའི་རྟགས་ནི། བདུད་སོགས་གཞན་གྱིས་ལམ་དམན་
པར་བཀྲི་བ་སྟེ་དྲང་ཞིང་བསྒྱུར་བར་མི་བཏུབ་པ་དང་། ལམ་གཞན་མི་རྟག་ལ་
སོགས་ལམ་གྱི་གཟུགས་བརྙན་ཉེ་བར་བསྟན་པའི་བདུད་ལ་བདུད་ཅེས་བྱ་བར་



སྐབས་བཞི་པ་རྣམ་རྫོགས་སྦྱོར་བ་བསྟན་པ་
183
རྟོགས་པ་གཉིས་སོ། །
བཞི་པ་ཆོས་མཆོག་ནི། བྱང་སེམས་ཆོས་མཆོག་རྣམས་ལ་གནས་
པའི་དབང་རྣོན་དེ་བྱང་ཆུབ་ལས་ཕྱིར་མི་ལྡོག་སྟེ། དེ་བཞིན་གཤེགས་པས་
གསུངས་པ་བཞིན་སློབ་པ་སངས་རྒྱས་དགེས་པའི་སྤྱོད་པ་དང་ལྡན་པས་སོ། །
དེ་ལྟར་རྟགས་ཉི་ཤུ་པོ་དེ་དག་གིས་ཕྱིར་མི་ལྡོག་ཏུ་སྒྲུབ་ནུས་པར་མདོ་ལས་
བཤད་དེ། ཇི་སྐད་དུ།
གཟུགས་ལ་སོགས་ལས་ལྡོག་པ་དང་། །
ཐེ་ཚོམ་མི་དལ་ཟད་པ་དང་། །
བདག་ཉིད་དགེ་བ་ལ་གནས་ཤིང་། །
གཞན་དག་དེ་ལ་འགོད་པ་དང་། །
གཞན་གྱི་རྟེན་ཅན་སྦྱིན་སོགས་དང་། །
ཟབ་མོའི་དོན་ལ་སོམ་ཉི་མེད། །
བྱམས་ལུས་སོགས་དང་སྒྲིབ་པ་ནི། །
རྣམ་པ་ལྔ་དང་མི་འགྲོགས་དང་། །
བག་ལ་ཉལ་ཀུན་འཇོམས་པ་དང་། །
དྲན་པ་དང་ནི་ཤེས་བཞིན་དང་། །
གོས་ལ་སོགས་པ་གཙང་བ་དང་། །
ལུས་ལ་སྲིན་འབུ་རྣམས་མི་འབྱུང་། །



184
མངོན་རྟོགས་རྒྱན་འགྲེལ་གཞུང་དོན་རབ་གསལ་
གྱ་གྱུ་མེད་སེམས་སྦྱངས་པ་ནི། །
ལེན་དང་སེར་སྣ་མེད་སོགས་དང་། །
ཆོས་ཉིད་ལྡན་པར་འགྲོ་ཉིད་དང་། །
སེམས་ཅན་དོན་དུ་དམྱལ་འཚོལ་དང་། །
གཞན་གྱིས་བཀྲི་བར་མི་བཏུབ་དང་། །
ལམ་གཞན་ཉེ་བར་སྟོན་བདུད་ལ། །
བདུད་ཅེས་བྱ་བར་རྟོགས་པ་དང་། །
སངས་རྒྱས་དགེས་པའི་སྤྱོད་པ་སྟེ། །
རྟགས་ནི་ཉི་ཤུ་དེ་དག་གིས། །
དྲོད་དང་རྩེ་མོ་བཟོད་བཅས་དང་། །
ཆོས་མཆོག་རྣམས་ལ་གནས་པ་ནི། །
རྫོགས་པའི་བྱང་ཆུབ་ལས་མི་ལྡོག །
ཅེས་གསུངས།
གཉིས་པ་མཐོང་ལམ་ཕྱིར་མི་ལྡོག་ཏུ་སྒྲུབ་པ་ལ་མདོར་བསྟན་དང་།
རྒྱས་བཤད་གཉིས། དང་པོ་ནི། བྱང་ཆུབ་སེམས་དཔའ་དབང་པོ་འབྲིང་པོའི་
རྒྱུད་ཀྱི་མཐོང་བའི་ལམ་ལ་བཟོད་པ་དང་ཤེས་པའི་སྐད་ཅིག་བཅུ་དྲུག་གིས་
བསྡུས་པའི་ཐབས་ཤེས་ཁྱད་པར་ཅན་དང་། དེས་དྲངས་པའི་ལུས་ངག་གི་ཐ་
སྙད་ཁྱད་པར་ཅན་ནི། བྱང་སེམས་དེ་ཉིད་ཕྱིར་མི་ལྡོག་པའི་མཚན་ཉིད་ཡིན་པར་



སྐབས་བཞི་པ་རྣམ་རྫོགས་སྦྱོར་བ་བསྟན་པ་
185
ཤེས་པར་བྱ་སྟེ། དེའི་སྒྲུབ་བྱེད་ཡང་དག་ཡིན་པའི་ཕྱིར།
མཐོང་བའི་ལམ་ལ་བཟོད་པ་དང་། །
ཤེས་པའི་སྐད་ཅིག་བཅུ་དྲུག་ནི། །
བྱང་ཆུབ་སེམས་དཔའ་མི་ལྡོག་པའི། །
མཚན་ཉིད་ཡིན་པར་ཤེས་པར་བྱ། །
ཞེས་སོ། །
གཉིས་པ་རྒྱས་བཤད་ནི། སྡུག་བདེན་སྐད་ཅིག་བཞི་ལ་གཞན་དོན་དུ་
ཞེས་ཐམས་ཅད་ཀྱི་གོང་དུ་སྦྱར་ལ། རང་གི་མཚན་ཉིད་སྟོང་པ་ཉིད་ཀྱི་གཟུགས་
སོགས་ཆོས་སུ་འདུ་ཤེས་པ་དང་མངོན་པར་འདུ་བྱེད་པ་ལས་ལྡོག་པ་ཆོས་བཟོད་
དང༌། བྱང་ཆུབ་ཀྱི་སེམས་བརྟན་པས་བདུད་ཀྱིས་མི་ཕྱེད་པ་ཆོས་ཤེས་དང་།
ཐེག་དམན་དུ་ལྟུང་བའི་གཉེན་པོ་ཐེག་པ་དམན་པའི་ས་ཡིད་ལ་བྱེད་པ་ལས་རྣམ་
པར་ལོག་པ་རྗེས་བཟོད་དང་། ཆོས་རབ་ཏུ་འབྱེད་པའི་མཐུས་བསམ་གཏན་དང་
སོགས་པ་གཟུགས་མེད་བྱང་ཕྱོགས་སོ་བདུན་རྣམ་ཐར་སྒོ་གསུམ་ལ་སྙོམས་
པར་འཇུག་ཅིང་། དེའི་འབྲས་བུ་ཐོབ་པར་མི་བྱེད་པས་གཟུགས་དང་གཟུགས་
མེད་ཀྱི་གཉེན་པོར་གང་གི་ཡན་ལག་གང་ཡིན་པ་དེ་ཡོངས་སུ་ཟད་ཅིང་སྤོང་བ་
རྗེས་ཤེས་སོ། །ཀུན་འབྱུང་གི་བཞི་ནི། མཐོང་སྤང་རྟོག་པ་སྤངས་པས་ལུས་
སེམས་ཡང་ཞིང་ལས་སུ་རུང་བ་ཉིད་ཆོས་བཟོད་དང་། མངོན་ཞེན་མེད་པར་
འདོད་པའི་ཡོན་ཏན་ལ་སྤྱོད་པ་ཐབས་མཁས་པས་སྦྱིན་སོགས་ཀྱིས་སེམས་ཅན་



186
མངོན་རྟོགས་རྒྱན་འགྲེལ་གཞུང་དོན་རབ་གསལ་
སྨིན་པར་བྱེད་པ་ཆོས་ཤེས་དང་། རྟག་ཏུ་འཁྲིག་པ་སྤོང་བས་ཚངས་པར་སྤྱོད་
ཅིང་གཞན་ལ་མི་གནོད་པ་རྗེས་བཟོད་དང་། ཚུལ་འཆོས་བརྙེས་པས་རྙེད་པ་
འཚོལ་བ་གཞོག་སློང་ཁ་གསག་ཐོབ་འཇལ་སོགས་སྤངས་པས་འཚོ་བ་རྣམ་
པར་དག་པ་ཉིད་རྗེས་ཤེས་སོ། །འགོག་བདེན་གྱི་བཞི་ནི། སྟོང་ཉིད་ལ་གནས་
པས་ཕུང་པོ་དང་སོགས་པ་ཁམས་དང་སྐྱེ་མཆེད་སྡུག་ཀུན་གྱིས་བསྡུས་པ་ལ་
སྦྱོར་བ་དང་། འགོག་ལམ་གྱིས་བསྡུས་པ་ལ་རྗེས་སུ་སྦྱོར་བའི་གནས་པ་སོ་
སོར་བཀག་པ་ཆོས་བཟོད་དང་། རྟོགས་པའི་རྒྱུ་དང་དགེ་ཕྱོགས་ཀྱི་བར་ཆད་
བྱེད་པའི་ཆོས་སྤང་བྱ་རྣམས་ལ་སྦྱོར་སོགས་ཆོས་ཤེས་དང་། བྱང་ཆུབ་ཀྱི་
ཚོགས་ཉུང་མང་ལ་སྦྱོར་སོགས་རྗེས་བཟོད་དང་། གཟུང་འཛིན་སྤང་བར་བྱ་
བས་དབང་པོ་དང་སོགས་པ་དབང་རྟེན་སོགས་དང་བཅས་པའི་སྤང་བྱ་དང་
གཉེན་པོ་གཡུལ་འགྱེད་པ་ལ་སྦྱོར་སོགས་རྗེས་ཤེས་སོ། །ལམ་བདེན་གྱི་བཞི་
ནི། ཕྱིན་དྲུག་ལ་སྤྱོད་ཅིང་སེར་སྣ་དང་སོགས་པ་འཆལ་པའི་ཚུལ་ཁྲིམས་ལ་
སོགས་པ་ལ་སྦྱོར་དང་རྗེས་སུ་སྦྱོར་བའི་གནས་པ་སོ་སོར་བཀག་པ་ཆོས་བཟོད་
དང་། རྟོགས་པའི་ཆོས་ནི་རྡུལ་ཙམ་ཡང་མི་དམིགས་པ་ཉིད་དུ་མངོན་སུམ་དུ་
རྟོགས་པས་སྒོ་གསུམ་ལ་གནས་པ་ཆོས་ཤེས་དང་། རང་གི་ས་ལ་ངེས་པ་ཐོབ་
པས་གཞན་གྱི་དྲིང་མི་འཇོག་ཅིང་མཁྱེན་པ་གསུམ་གྱི་ས་གསུམ་ལ་ནི་གནས་པ་
ཉིད་རྗེས་བཟོད་དང་། སངས་རྒྱས་ཀྱི་བསྟན་པའི་ཆོས་གཟུང་བའི་དོན་དུ་བདག་
དང་སྲོག་གཏོང་བ་རྗེས་ཤེས་སོ། །དེ་འདྲའི་སྐད་ཅིག་བཅུ་དྲུག་གིས་བསྡུས་



187
སྐབས་བཞི་པ་རྣམ་རྫོགས་སྦྱོར་བ་བསྟན་པ་
པའི་ཐབས་ཤེས་ཁྱད་པར་ཅན་དང་དེས་དྲངས་པའི་ལུས་ངག་གི་ཐ་སྙད་ཁྱད་
པར་ཅན་ནི། བློ་ལྡན་དབང་པོ་འབྲིང་པོ་མཐོང་བའི་ལམ་གནས་ཀྱི་ཕྱིར་མི་ལྡོག་
པའི་རྟགས་དག་ཡིན་ཏེ། ཇི་སྐད་དུ།
གཟུགས་སོགས་འདུ་ཤེས་ལྡོག་པ་དང་། །
སེམས་བརྟན་ཐེག་པ་དམན་དག་ལས། །
རྣམ་ལོག་བསམ་གཏན་ལ་སོགས་པའི། །
ཡན་ལག་ཡོངས་སུ་ཟད་པ་དང་། །
ལུས་སེམས་ཡང་བ་ཉིད་དང་ནི། །
འདོད་ལ་སྤྱོད་ལ་ཐབས་མཁས་དང་། །
རྟག་ཏུ་ཚངས་པར་སྤྱོད་ཉིད་དང་། །
འཚོ་བ་རྣམ་པར་དག་ཉིད་དང་། །
ཕུང་སོགས་བར་ཆད་བྱེད་རྣམས་དང་། །
ཚོགས་དང་དབང་སོགས་བཅས་པ་ཡི། །
གཡུལ་འགྱེད་སེར་སྣ་ལ་སོགས་ལ། །
སྦྱོར་དང་རྗེས་སུ་སྦྱོར་བ་ཡི། །
གནས་པ་སོ་སོར་བཀག་པ་དང༌། །
ཆོས་ནི་རྡུལ་ཙམ་མི་དམིགས་ཉིད། །
རང་གི་ས་ལ་ངེས་པ་ཉིད། །



188
མངོན་རྟོགས་རྒྱན་འགྲེལ་གཞུང་དོན་རབ་གསལ་
ས་གསུམ་ལ་ནི་གནས་པ་དང་། །
ཆོས་ཀྱི་དོན་དུ་སྲོག་གཏོང་བ། །
དེ་འདྲའི་སྐད་ཅིག་བཅུ་དྲུག་ནི། །
བློ་ལྡན་མཐོང་བའི་ལམ་གནས་ཀྱི། །
ཕྱིར་མི་ལྡོག་པའི་རྟགས་དག་ཡིན། །
ཞེས་གསུངས།
གསུམ་པ་སྒོམ་ལམ་ཕྱིར་མི་ལྡོག་ཏུ་སྒྲུབ་པ་ལ། སྒོམ་ལམ་གྱི་ཁྱད་
པར་དུ་བྱེད་ཆོས་དང་། ཁྱད་པར་གྱི་གཞི་སྒོམ་ལམ། སྒོམ་ལམ་རྟགས་ཀྱི་དོན་
བསྟན་པ་དང་གསུམ། དང་པོ་ལ་ཟབ་པར་བསྟན་པ་དང་། ཟབ་པའི་ངོ་བོ།
ཟབ་པར་སྒྲུབ་པ་དང་གསུམ་གྱི་དང་པོ་ནི། བྱང་སེམས་ཀྱི་སྒོམ་ལམ་དེ་ནི་ཉན་
རང་སྒོམ་ལམ་པས་ཆེས་ཆེར་ཟབ་སྟེ། གཞན་དོན་དུ་ཟབ་མོ་མངོན་སུམ་དུ་
མཐོང་ཟིན་བསྒོམ་པའི་ཕྱིར་ནའོ། །གཉིས་པ་ནི། ཟབ་མོ་འཛིན་པ་དང་བྲལ་
བས་སྟོང་ཉིད་སོགས་པ་གཟུང་བྱ་མེད་པས་མཚན་མེད་སོགས་པས་ཁྱད་པར་
དུ་བྱས་པའི་དེ་བཞིན་ཉིད་ཡིན་པའི་ཕྱིར། གསུམ་པ་ནི། སྟོང་པ་ཉིད་ལ་སོགས་
པ་དེ་ནི་ཟབ་པ་ཡིན་ཏེ་གཟུགས་སོགས་སུ་སྒྲོ་འདོགས་པ་དང་། གཟུགས་
སོགས་ལས་གཞན་ཡིན་ནོ་ཞེས་སྐུར་པ་འདེབས་པའི་མཐའ་ལས་གྲོལ་བ་ཉིད་ཀྱི་
ཆོས་དབྱིངས་ཡིན་པའི་ཕྱིར། །
སྒོམ་པའི་ལམ་ནི་ཟབ་པ་སྟེ། །



སྐབས་བཞི་པ་རྣམ་རྫོགས་སྦྱོར་བ་བསྟན་པ་
189
ཟབ་མོ་སྟོང་པ་ཉིད་ལ་སོགས། །
ཟབ་པ་དེ་ནི་སྒྲོ་འདོགས་དང་། །
སྐུར་པའི་མཐའ་ལས་གྲོལ་བ་ཉིད། །
ཅེས་སོ། །
གཉིས་པ་ཁྱད་པར་གྱི་གཞི་སྒོམ་ལམ་ལ། སྒོམ་ཚུལ་དང་། ཚུལ་དེ་
ལྡན་གྱི་དབྱེ་བ། ཕྱེ་བའི་བྱེད་པ་དང་གསུམ་གྱི་དང་པོ་ནི། ངེས་འབྱེད་ཡན་
ལག་དང་མཐོང་ལམ་དང་སྒོམ་ལམ་དང་དེ་དག་གིས་རྟོགས་པའི་དོན་ལ་ཐོས་
པའི་ཤེས་རབ་ཀྱིས་ཡང་དང་ཡང་དུ་སེམས་པ་དང་། བསམ་པས་ཡང་དང་
ཡང་དུ་འཇལ་བ་དང་
། སྒོམ་པས་ཡང་ཡང་ངེས་པར་རྟོག་པ་སྒོམ་པའི་ལམ་
ངེས་འབྱེད་ཡན་ལག་དང་མཐོང་བའི། །
ལམ་དང་སྒོམ་པའི་ལམ་ཉིད་ལ། །
ཡང་དང་ཡང་དུ་སེམས་པ་དང་། །
འཇལ་དང་ངེས་རྟོག་སྒོམ་པའི་ལམ། །
ཞེས་སོ། །
གཉིས་པ་ཚུལ་དེ་ལྡན་གྱི་དབྱེ་བ་ལ། དགུར་དབྱེ་བ་དང་། གྲངས་ཉུང་
བའི་རྩོད་སྤང་གཉིས་ལས་དང་པོ་ནི། སྒོམ་ལམ་དེ་ལ་རྣམ་པའི་དབྱེ་བ་དུ་ཡོད་
ཅེ་ན། ཐེག་ཆེན་འཕགས་པའི་སྒོམ་ལམ་དེ་ནི་བསྐལ་པ་གྲངས་མེད་གཉིས་སུ་



190
མངོན་རྟོགས་རྒྱན་འགྲེལ་གཞུང་དོན་རབ་གསལ་
རྒྱུན་ཆགས་པའམ། ཆུང་འབྲིང་དགུའི་སྒོ་ནས་རྒྱུན་ཆགས་པའི་ཕྱིར་རྣམ་པ་
དགུར་བཞེད་དེ། སྒོམ་ལམ་ཆུང་ངུ་དང་འབྲིང་དང་ཆེན་པོ་རྣམས། རེ་རེ་ལ་
ཆུང་ངུའི་ཆུང་ངུ་། ཆུང་ངུའི་འབྲིང་། ཆུང་ངུའི་ཆེན་པོ་སོགས་དབྱེ་བ་ཡིས་
དོན་དམ་པ་སྟོང་པ་ཉིད་ཀྱི་ངོ་བོའི་རྣམ་པས། འདོད་པའི་ཁམས་ལ་སོགས་པ་
ས་དགུ་དག་ཏུ་ཉོན་མོངས་པ་ཆེན་པོའི་ཆེན་པོ་སོགས་སྤོང་བའི་གཉེན་པོ་རྣམ་པ་
དགུར་བཞེད་དོ། །འདིར་བྱང་སེམས་ཀྱི་ཉོན་མོངས་པ་ནི་སྒོམ་སྤང་གི་རྣམ་པར་
རྟོག་པ་སྟེ། དཔེར་ན་མུན་པ་ཤིན་ཏུ་ཆེ་བ་སྣང་བ་ཆུང་དུས་སེལ་ལ། ཆུང་ངུ་ནི་
ཆེན་པོས་སེལ་བའི་དཔེས་སྒོམ་སྤང་ཆེན་པོ་སྒོམ་ལམ་ཆུང་ངུས་འཇོམས་
ཤིང་། སྒོམ་སྤང་ཆུང་དུ་སྒོམ་ལམ་ཆེན་པོས་འཇོམས་པའོ། །དེ་ལྟར་ཡང་།
དེ་ནི་རྒྱུན་ཆགས་ཡིན་པའི་ཕྱིར། །
ཆུང་དང་འབྲིང་དང་ཆེན་པོ་རྣམས། །
ཆུང་ངུའི་ཆུང་སོགས་དབྱེ་བ་ཡིས། །
རྣམ་པས་རྣམ་པ་དགུར་བཞེད་དོ། །
ཞེས་གསུངས།
གཉིས་པ་གྲངས་ཉུང་བའི་རྩོད་སྤང་ལ་དོན་དམ་དུ་རྟགས་མ་གྲུབ་པ་
དང་། ཀུན་རྫོབ་ཏུ་ཁྱབ་པ་མ་གྲུབ་པ་གཉིས་ཀྱི་དང་པོ་ནི། ཐ་དད་དུ་བྱ་བར་
བཟོད་པ་མ་ཡིན་ནོ། །ཞེས་དྲང་ངོ་། །གང་ལ་ན་སྒོམ་ལམ་ལའོ། །གང་གིས་
ན་བསོད་ནམས་གྲངས་མེད་པ་དང་སོགས་པ་གཞལ་དུ་མེད་ཚད་མེད་དུ་བསྟན་



སྐབས་བཞི་པ་རྣམ་རྫོགས་སྦྱོར་བ་བསྟན་པ་
191
པ་རྣམས་ཀྱིས་སོ། །གང་ལ་ལྟོས་དེ་ན་དམ་པའི་དོན་སྤྲོས་བྲལ་ལ་ལྟོས་ཏེའོ། །
གཉིས་པ་ནི། བཞེད་ཅེས་དྲང་ངོ་། །གང་ན་བསོད་ནམས་གྲངས་མེད་ལ་
སོགས་བསྟན་པ་དེ་དག་གོ། །གང་ལ་ལྟོས་ཏེ་ན་ཀུན་རྫོབ་ཏུ་ནིའོ། །ཇི་ལྟར་ན་
དེ་བཞིན་གཤེགས་པའི་ཐུགས་བརྩེ་བའི་རྒྱུ་མཐུན་པས་བསྟན་པར་རོ། །གང་
གིས་ན་ཐུབ་པས་སོ། །དེ་ལྟར་ཡང་། །
གྲངས་མེད་ལ་སོགས་བསྟན་པ་རྣམས། །
དམ་པའི་དོན་དུ་བཟོད་མ་ཡིན། །
ཀུན་རྫོབ་ཏུ་ནི་ཐུགས་བརྩེ་བས། །
རྒྱུ་མཐུན་དེ་དག་ཐུབ་པ་བཞེད། །
ཅེས་སོ། །
གསུམ་པ་ཕྱེ་བའི་བྱེད་པ་ལ། རྩོད་པ་དང་། ལན་དང་། ལན་ལ་རྩོད་
སྤང་དང་གསུམ་ལས། དང་པོ་ནི། སྒོམ་པ་ཞེས་བྱ་བའི་ལམ་གྱིས་ནི་ཆོས་
ཅན། བསྒོམས་ཀྱང་སྤང་བྱ་དགུ་པོ་ཅི་ཞིག་ཉམས་ཤིང་། གཉེན་པོ་དགུ་པོ་ཅི་
ཞིག་འཐོབ་སྟེ། ཉམས་ཐོབ་མེད་པར་ཐལ། སྒོམ་ལམ་དངོས་པོ་བརྗོད་དུ་མེད་
པའི་ཕྱིར། བརྗོད་དུ་མེད་པ་ལ་སྤང་བྱ་ཉམས་པ་དང་གཉེན་པོ་འཕེལ་བར་མི་
རུང་བའི་ཁྱབ་པ་ཁས་བླངས། འདོད་ན་འཚང་རྒྱ་བའི་སྐལ་བ་མེད་པར་འགྱུར་
རོ། །དེ་སྐད་དུ།
དངོས་པོ་བརྗོད་དུ་མེད་པ་ལ། །



192
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཉམས་པ་དང་ནི་འཕེལ་མི་རུང་། །
སྒོམ་ཞེས་བྱ་བའི་ལམ་གྱིས་ནི། །
ཅི་ཞིག་ཉམས་ཤིང་ཅི་ཞིག་འཐོབ། །
ཅེས་གསུངས། །
གཉིས་པ་ལན་ནི། ཀུན་རྫོབ་ཏུ་བོར་ཐོབ་མེད་པར་ཐལ་བ་ལ་ཁྱབ་པ་མ་
གྲུབ་སྟེ། བླ་ན་མེད་པའི་བྱང་ཆུབ་སྤྲོས་པ་མེད་ཀྱང་ཀུན་རྫོབ་ཏུ་གདུལ་བྱའི་དོན་
ཇི་ལྟ་བར་སྒྲུབ་པ་དེ་བཞིན་དུ། སྒོམ་ལམ་འདི་ནི་དོན་དམ་པར་བརྗོད་དུ་མེད་པ་
ཡིན་ཡང་ཀུན་རྫོབ་ཏུ་འདོད་པའི་དོན་སྒྲུབ་པར་བྱེད་དོ། །དོན་དམ་པར་ན་ཐལ་བ་
དེ་འདོད་དེ། བྱང་ཆུབ་ཀྱི་མཚན་ཉིད་སྤྲོས་བྲལ་དེ་བཞིན་ཉིད་ཡིན་པ་བཞིན་དུ།
སྒོམ་ལམ་དེ་ཡང་སྤྲོས་བྲལ་དེ་བཞིན་ཉིད་དེའི་མཚན་ཉིད་ཅན་ཡིན་པས་བོར་ཐོབ་
མེད་པར་བཞེད་དེ། །
བྱང་ཆུབ་ཇི་ལྟ་དེ་བཞིན་དུ། །
འདི་ནི་འདོད་པའི་དོན་སྒྲུབ་བྱེད། །
བྱང་ཆུབ་དེ་བཞིན་ཉིད་མཚན་ཉིད། །
དེ་ཡང་དེ་ཡི་མཚན་ཉིད་བཞེད། །
ཅེས་གསུངས།
གསུམ་པ་ལན་ལ་རྩོད་སྤང་ལ་རྩོད་པ་དང་ལན་གཉིས་ཀྱི་དང་པོ་ནི།
སེམས་བསྐྱེད་ནི་ཆོས་ཅན། བྱང་ཆུབ་བསྐྱེད་པ་མེད་པར་ཐལ། སྔ་མས་བྱང་



193
སྐབས་བཞི་པ་རྣམ་རྫོགས་སྦྱོར་བ་བསྟན་པ་
ཆུབ་བསྐྱེད་པར་རིགས་པ་མིན་ཞིང་། ཕྱི་མས་ཀྱང་བསྐྱེད་པ་མ་ཡིན་པའི་ཕྱིར་
སེམས་ནི་སྔ་མས་བྱང་ཆུབ་པར། །
རིགས་མིན་ཕྱི་མས་ཀྱང་མ་ཡིན། །
ཞེས་པས་སོ། །
གཉིས་པ་ལན་ནི། མེ་ལྕེས་སྡོང་བུ་སྲེག་པ་མེད་པར་ཐལ། མེ་ལྕེའི་
སྐད་ཅིག་དང་པོ་ཁོ་ནས་དང་། ཕྱི་མ་ཁོ་ནས་དང་། མང་པོ་ཅིག་ཆར་བྱུང་བས་
དང༌། མང་པོ་རིམ་གྱིས་བྱུང་བས་མི་སྲེག་པའི་ཕྱིར་གསུང་བ་ལ། ལྟོས་མེད་
དུ་མི་སྲེག་པར་ཐལ་བ་འདོད། ལྟོས་ནས་མི་སྲེག་པར་ཐལ་བ་ལ་ཁྱབ་པ་མེད་
དེ། མར་མེའི་སྐད་ཅིག་རྣམས་ལྟོས་མེད་དུ་མི་སྲེག་ཀྱང་ལྟོས་ནས་སྲེག་པའི་
དཔེའི་ཚུལ་གྱིས་ནི། སེམས་བསྐྱེད་སྔ་ཕྱི་རྣམས་ལྟོས་མེད་དུ་བྱང་ཆུབ་མི་
བསྐྱེད་ཀྱང་ལྟོས་ནས་བསྐྱེད་དོ་ཞེས་བྱ་བ་ལ་སོགས་པ་ཟབ་མོའི་ཆོས་ཉིད་རྣམ་པ་
བརྒྱད་ཤེས་པར་བྱ་སྟེ། །
མར་མེའི་དཔེ་ཡི་ཚུལ་གྱིས་ནི། །
ཟབ་མོའི་ཆོས་ཉིད་རྣམ་པ་བརྒྱད། །
ཅེས་པས་སོ། །
གསུམ་པ་སྒོམ་ལམ་རྟགས་ཀྱི་དོན་བསྟན་པ་ནི། སེམས་བསྐྱེད་སྔ་ཕྱི་
གཉིས་རེ་རེ་ལས་བྱང་ཆུབ་མི་སྐྱེ་ཞིང་ལྟོས་ནས་སྐྱེ་བས་སྐྱེ་མི་སྐྱེ་འགལ་བ་ལྟ་



194
མངོན་རྟོགས་རྒྱན་འགྲེལ་གཞུང་དོན་རབ་གསལ་
བུའི་དོན་མི་འགལ་བས་སྐྱེ་བ་ཟབ་པ་དང་། དོན་དམ་དུ་མི་འགག་ཅིང་ཀུན་རྫོབ་
ཏུ་སྐྱེས་ཙམ་གྱིས་འགགས་པས་འགག་པ་ཟབ་པ་དང་། དངོས་པོའི་དོན་རྟོགས་
ཀྱང་དེ་དང་ཐ་མི་དད་པའི་དེ་བཞིན་ཉིད་མངོན་སུམ་དུ་བྱ་མི་ནུས་པས་དེ་བཞིན་
ཉིད་ཟབ་པ་དང་། སེམས་ཙམ་པོ་འདི་དེ་བཞིན་ཉིད་ལས་ཐ་དད་དང་ཐ་མི་དད་དུ་
མ་གྲུབ་པ་ཤེས་བྱ་ཟབ་པ་དང་། དེ་ཁོ་ནར་དེ་བཞིན་ཉིད་མ་མཐོང་བ་ཉིད་མཐོང་
བ་ཡིན་པས་ཤེས་པ་ཟབ་པ་དང་། དེ་བཞིན་ཉིད་ལ་གནས་པས་ཅི་ལ་ཡང་མི་
སྤྱོད་པ་ཉིད་སྤྱོད་པ་ཡིན་པས་སྤྱོད་པ་ཟབ་པ་དང་། མཚན་མ་དང་མཚན་མ་མེད་
པ་ལ་སྤྱོད་པ་གཉིས་མེད་པར་ཆོས་ཉིད་ལ་སྤྱོད་པ་ནི་གཉིས་མེད་ཟབ་པ་དང་།
ཚོགས་རྫོགས་ཀྱང་འབྲས་བུ་བྱང་ཆུབ་མངོན་སུམ་དུ་མི་བྱེད་པའམ་མཚན་མ་
དོན་དམ་དུ་སྤངས་ཀྱང་ཀུན་རྫོབ་ཏུ་མ་སྤངས་པ་ནི་ཐབས་མཁས་ལ་ཟབ་པ་
ཉིད་དེ།
སྐྱེ་བ་དང་ནི་འགག་པ་དང་། །
དེ་བཞིན་ཉིད་དང་ཤེས་བྱ་དང་། །
ཤེས་དང་སྤྱོད་དང་གཉིས་མེད་དང་། །
ཐབས་མཁས་པ་ལ་ཟབ་པ་ཉིད། །
ཅེས་སློབ་པ་ཕྱིར་མི་ལྡོག་པའི་ཚོགས་མཚན་ཉིད་དང་བཅས་པ་བཤད་ཟིན་ཏོ། །
གསུམ་པ་ཡན་ལག་སྲིད་ཞི་མཉམ་ཉིད་ལ། དངོས་ཀྱི་དོན་དང་། ཀླན་
ཀ་སྤོང་བ་གཉིས་ལས་དང་པོ་ནི། སྲིད་པ་ལ་འདོར་བྱ་དང་ཞི་བ་ལ་བླང་བྱར་མི་



སྐབས་བཞི་པ་རྣམ་རྫོགས་སྦྱོར་བ་བསྟན་པ་
195
རྟོག་པར་མཉམ་པ་ཉིད་དུ་སྒོམ་པ་དེ་ནི་ཆོས་སྐུའི་རྒྱུ་ཡིན་ཏེ། ཆོས་སྐུའི་ཆེད་དུ་
འཁོར་འདས་ཀྱི་ཆོས་རྣམས་རང་བཞིན་མེད་པར་རྨི་ལམ་དང་འདྲ་བར་རྟོགས་
ནས་བསྒོམ་པའི་ཕྱིར། ཀུན་ཉོན་དང་རྣམ་བྱང་མཉམ་ཉིད་དུ་རྟོགས་པས་བསླབ་
པར་བྱ་བ་མེད་པའི་ཕྱིར་མི་སློབ་པའི་དགེ་འདུན་བསྟན་ནོ། །དེ་ལྟར་དུ།
ཆོས་རྣམས་རྨི་ལམ་འདྲ་བའི་ཕྱིར། །
སྲིད་དང་ཞི་བར་མི་རྟོག་པ། །
ཞེས་པས་སོ། །
གཉིས་པ་ཀླན་ཀ་སྤོང་བ་ནི། ཆོས་ཀུན་དོན་དམ་པར་མ་གྲུབ་ན་ལས་
འབྲས་བཞག་ཏུ་མེད་པའི་སྐྱོན་ཡོད་པ་མ་ཡིན་པར་ཐལ། ལས་མེད་པར་ཐལ་བ་
ལ་སོགས་པའི་ཀླན་ཀའི་ལན་ནི། མདོ་ལས་ཇི་སྐད་བཤད་པར་ཟད་ཅིང་ཀླན་ཀ་
དེ་དག་སྤང་ནུས་པའི་ཕྱིར།
ལས་མེད་ལ་སོགས་ཀླན་ཀ་ཡི། །
ལན་ནི་ཇི་སྐད་བཤད་པར་ཟད། །
ཅེས་སོ། །
འདི་ལ་སོགས་སྒྲས་བསྟན་པར་ཉིན་པར་ཡང་ལས་སོགས་པ་མི་འཐད་
པར་ཐལ་བ་སྤང་བ། རྨི་ལམ་ན་ལས་ལམ་ཡོངས་སུ་རྫོགས་པར་ཐལ་བ་
སྤང་བ། ལུང་དང་འགལ་བ་སྤང་བ། ཧ་ཅང་ཐལ་བ་སྤང་བ་དང་བཞི་ལས།
དང་པོ་ལ་ཀླན་ཀ་དང་ལན་གཉིས་ཀྱི་དང་པོ་ནི། ཉིན་པར་ཡང་དགེ་སྡིག་གི་



196
མངོན་རྟོགས་རྒྱན་འགྲེལ་གཞུང་དོན་རབ་གསལ་
ལས་སོགས་པ་མི་འཐད་པར་ཐལ། ལས་འབྲས་དོན་དམ་པར་མ་གྲུབ་པའི་
ཕྱིར། དཔེར་ན་རྨི་ལམ་བཞིན་ནོ། །ཤཱ་རིའི་བུས་རབ་འབྱོར་ལ་ཀླན་ཀ་དེ་ཉིད་
བཀོད་ནས།
གཉིས་པ་ལན་ནི། རབ་འབྱོར་གྱིས་སྨྲས་པ། ཤཱ་རི་བུས་བཀོད་པའི་
སུན་འབྱིན་དེ་སུན་འབྱིན་ཡང་དག་མ་ཡིན་པར་ཐལ། དོན་དམ་ལ་ལྟོས་ནས་
འདོད་ལན་དང་། ཀུན་རྫོབ་ལ་ལྟོས་ནས་ཁྱབ་པ་མ་ངེས་པའི་ལན་ཐེབས་པའི་
ཕྱིར་རོ། །
གཉིས་པ་རྨི་ལམ་ན་ལས་ལམ་ཡོངས་སུ་རྫོགས་པར་ཐལ་བ་སྤང་བ་
རྩོད་པ་དང་ལན་གཉིས་ཀྱི་དང་པོ་ནི། རབ་འབྱོར་གྱིས་སྨྲས་པ། ཉིན་པར་སྲོག་
བཅད་པ་དང་རྨི་ལམ་ན་སྲོག་བཅད་པ་ལ། རྗེས་ཀྱི་སྐབས་སུ་དེ་བདག་གིས་
བསད་དོ། །དེ་བདག་གིས་བསད་པ་ལེགས་སོ་ཞེས་མངོན་ཞེན་དྲག་པོས་
གསོས་འདེབས་ན། ལས་ལམ་དུ་འགྱུར་བ་མཚུངས་པར་འདོད་ལ། ཤཱ་རིའི་
བུ་ལས་དེ་ལ་ཇི་སྐད་ཟེར་ཞེས་རྩོད་པའི་སྐབས་དབྱེ་བ་དང་། ཤཱ་རི་བུས་འོ་ན་རྨི་
ལམ་ན་བསད་བྱ་གསོད་བྱེད་སྦྱིན་བྱ་སྦྱིན་བྱེད་སོགས་ལས་ལམ་ཡོངས་སུ་
རྫོགས་པར་ཡོད་པར་ཐལ། སད་པ་དང་རྨི་ལམ་མཚུངས་པའི་ཕྱིར། ཞེས་
པར་འདོད་ན། རྨི་ལམ་དུ་མི་བསད་པ་རྨིས་པས་ཀྱང་དགེ་སློང་གི་སྡོམ་པ་
གཏོང་བར་ཐལ་བ་སོགས་སུ་འགྱུར་རོ། །
གཉིས་པ་ལན་ནི། རབ་འབྱོར་གྱིས་སྨྲས་པ། ཤཱ་རིའི་བུའི་སུན་འབྱིན་



197
སྐབས་བཞི་པ་རྣམ་རྫོགས་སྦྱོར་བ་བསྟན་པ་
དེ་ཡང་ཡང་དག་མ་ཡིན་པར་ཐལ། དེ་ལ་འདོད་ལན་ཐེབས་པའི་ཕྱིར། སད་
རྨིས་གཉིས་ལས་སྟོབས་ཆེ་ཆུང་གི་ཁྱད་པར་ཡོད་ཀྱི། མངོན་ཞེན་དྲག་པོས་
གསོས་བཏབ་ན་རྨི་ལམ་གྱི་ལས་ཀྱང་དགེ་མི་དགེའི་ལས་ལམ་དུ་འགྱུར་བས་
སོ། །
གསུམ་པ་ལུང་དང་འགལ་བ་སྤང་བ་ལའང་ཀླན་ཀ་དང་ལན་གཉིས་ཀྱི་
དང་པོ་ནི། ཤཱ་རིའི་བུས་སད་པ་དང་རྨི་ལམ་གཉིས་ཀར་ལས་གསོག་པ་ཡོད་ན།
མདོ་ལས། ལས་དང་སེམས་པ་ཐམས་ཅད་དབེན་པར་གསུངས་པ་དང་འགལ་
ལོ་ཞེ་ན།
གཉིས་པ་ལན་ནི། རབ་འབྱོར་གྱིས་སྨྲས་པ། ཤཱ་རིའི་བུ་དེ་ཡང་མི་
འགལ་བར་ཐལ། མདོ་ལས་གསུངས་པ་དེ་ནི་ལས་དང་སེམས་པ་དོན་དམ་
པར་མེད་པར་གསུངས་པ་ཡིན་ལ། ལས་འབྲས་ཀུན་རྫོབ་ཏུ་ཡོད་པའི་ཕྱིར། །
བཞི་པ་ཧ་ཅང་ཐལ་བ་སྤང་བ་ལ་ཡང་ཀླན་ཀ་དང་ལན་གཉིས་ཀྱི་དང་པོ་
ནི། ཤཱ་རིའི་བུས་རབ་འབྱོར་ལ་སྨྲས་པ། རྨི་ལམ་དུ་བྱང་ཆུབ་སེམས་དཔས་
སྦྱིན་པ་བྱིན་པ་ནས་ཤེས་རབ་ཀྱི་བར་བསྒོམས་ཏེ། དགེ་རྩ་དེ་ཡང་རྫོགས་བྱང་དུ་
བསྔོས་ན་ཚོགས་གཉིས་ཡོངས་སུ་རྫོགས་པར་འགྱུར་བར་ཐལ། རྨི་ལམ་ན་
ལས་ལམ་ཡོངས་སུ་རྫོགས་པ་ཡོད་པའི་ཕྱིར། འདོད་ན་ཧ་ཅང་ཐལ་ཏེ། རྨི་
ལམ་གྱི་ལས་ལམ་ཡང་དག་ཀུན་རྫོབ་ཏུ་ཡང་མ་གྲུབ་པའི་ཕྱིར། །
གཉིས་པ་ལན་ནི། རབ་འབྱོར་གྱིས་ཁོ་བོ་ཅག་གིས་ལན་དོན་གྱིས་



198
མངོན་རྟོགས་རྒྱན་འགྲེལ་གཞུང་དོན་རབ་གསལ་
བཏབ་ཟིན་མོད་ཀྱི། ལན་མཐའ་དག་ཁོ་བོ་ཅག་གིས་གདབ་པར་མི་ནུས་ཏེ། མ་
འོངས་པའི་སངས་རྒྱས་བརྒྱུད་མར་འབྱུང་བ་རྣམས་ལན་འདེབས་པར་འགྱུར་
བས། དྲིས་ལན་མ་རྫོགས་པར་བསྟན་པའི་དོན་དུ་བྱམས་པ་ལ་དྲིས་ཤིག །
དེས་ལན་ལྡོག་པར་འགྱུར་རོ་ཞེས་བྱམས་པ་ལ་ཁ་འཕངས་ལ། དེས་ཀྱང་
བདག་གིས་ནི་གང་ལན་ལྡོན་པ་དང་གང་གིས་ལན་ཀླན་པ་དང་གང་ལ་ལན་ཀླན་
པའི་ཆོས་དེ་ལྟ་བུ་ཡང་དག་པར་རྗེས་སུ་མ་མཐོང་ངོ་ཞེས་སོ། །དེ་ལྟར་ཀླན་ཀ་
བཞི་དང་དེའི་ལན་བཞི་ནི་མདོ་ལས་ཇི་སྐད་བཤད་པར་ཟད་ཅེས་ཏེ་མདོར་བཤད་
པ་ལྟར་ཤེས་པར་བྱའོ་ཞེས་པའོ། །
བཞི་པ་ཉེ་བའི་ཡན་ལག་ཞིང་དག་སྦྱོར་ནི། སེམས་ཅན་གྱི་ལོ་ཀ་ངན་
སོང་ལ་སོགས་པས་མ་དག་པ་དེ་ལ་ངན་སོང་ལ་སོགས་པའི་སྒྲ་མི་གྲགས་པར་
དག་པར་སྒྲུབ་པ་ཡིས། སངས་རྒྱས་ཀྱི་བཅུད་ཀྱི་ཞིང་དག་པའི་སྦྱོར་བ་
དང་། བཅུད་དག་པར་བསྒྲུབས་པ་དེ་བཞིན་དུ། སྣོད་ཀྱི་ལོ་ཀ་ལྗན་ལྗིན་དང་
ལུད་ཁུངས་ལ་སོགས་པས་མ་དག་པ་དེ་ལ། དེ་དག་གི་གཉེན་པོས་དག་པར་
སྒྲུབ་པ་ཡིས་སངས་རྒྱས་ཀྱི་སྣོད་ཀྱི་ཞིང་དག་པའི་སྦྱོར་བ་ཉིད་དེ། །
སེམས་ཅན་འཇིག་རྟེན་དེ་བཞིན་དུ། །
སྣོད་ཀྱི་འཇིག་རྟེན་མ་དག་པ། །
དེ་ལ་དག་པར་སྒྲུབ་པ་ཡིས། །
སངས་རྒྱས་ཞིང་ནི་དག་པ་ཉིད། །



སྐབས་བཞི་པ་རྣམ་རྫོགས་སྦྱོར་བ་བསྟན་པ་
199
ཅེས་སོ། །
ལྔ་པ་གཞན་ཡོངས་སུ་འཛིན་པའི་རྒྱུ་ཐབས་ལ་མཁས་པའི་སྦྱོར་བ་
ལ༑ སྦྱོར་བའི་ཡུལ། ཡུལ་ཅན་སྦྱོར་བའི་ངོ་བོ། ཁྱད་པར་གྱི་དབྱེ་བ་དང་
གསུམ་གྱི་དང་པོ་ནི། སྟོང་པ་ཉིད་ལ་སོགས་པ་བཅུ་པོ་སྒྱུ་མ་ལྟ་བུ་ནི་ཡུལ་
ལོ། །
གཉིས་པ་ཡུལ་ཅན་སྦྱོར་བའི་ངོ་བོ་ནི། སྟོང་པ་ཉིད་ལ་སོགས་སྒོམ་པ་
ལ་འདྲིས་པར་བྱེད་ཅིང་མངོན་དུ་བྱེད་པའི་དུས་དང་དུས་མ་ཡིན་པ་ཤེས་པ་ནི་
ཡུལ་ཅན་སྦྱོར་བའོ། །
གསུམ་པ་ཁྱད་པར་གྱི་དབྱེ་བ་ནི། སྦྱོར་བ་འདི་ནི་དབྱེ་ན་རྣམ་པ་བཅུ་
ཡོད་པ་དེ་ཡང་ཡུལ་དེ་དག་སྒྲུབ་ཚུལ་མི་འདྲ་བའི་སྒོ་ནས་བཞག་གི་ངོ་བོ་ཐ་དད་
པར་ནི་མ་ངེས་སོ། །དེ་རྣམས་གང་ཞེ་ན། སྐྱེས་བུ་དཔའ་བོའི་དཔེས་གདུལ་བྱ་
བར་དུ་གཅོད་པའི་དགྲ་ས་གཉིས་སམ་བདུད་རྣམས་ལས་འདས་ཤིང་ཐར་བར་
བྱེད་པ་དང་། བྱའི་དཔེས་སྟོང་ཉིད་ལ་སོགས་སྤྱོད་ཀྱང་མངོན་སུམ་དུ་བྱེད་པའི་
ཚུལ་གྱིས་མི་གནས་པ་དང་། མདའ་བརྒྱུད་མར་འཕངས་པའི་དཔེས་སྨོན་ལམ་
གྱི་ཤུགས་ཀྱིས་ས་གཉིས་སུ་མི་ལྟུང་བར་དུས་ཇི་ལྟ་བ་བཞིན་རྣམ་མཁྱེན་ཐོབ་
ཅིང་གཞན་དོན་བྱེད་པ་དང་། ཉན་རང་དང་ཐུན་མོང་མིན་པའི་མཚན་ཉིད་
སེམས་ཅན་ཡོངས་སུ་མི་གཏོང་བའི་བསམ་པས་དཀའ་བའི་གནས་ལ་སྦྱོར་བ་
དང་། སེམས་ཅན་རྣམས་ཀྱི་ཉེས་སྤྱོད་སྤོང་ཞིང་སྒོ་གསུམ་ལ་སྙོམས་པར་



200
མངོན་རྟོགས་རྒྱན་འགྲེལ་གཞུང་དོན་རབ་གསལ་
འཇུག་ཀྱང་དེའི་འབྲས་བུ་ལ་མ་ཆགས་པ་དང་། བདག་སངས་རྒྱས་ནས་
སེམས་ཅན་རྣམས་ཀྱི་དམིགས་པར་ལྟ་བ་སྤང་བའི་ཕྱིར་རྣམ་ཐར་སྟོང་ཉིད་སྒོམ་
པ་མི་དམིགས་པ་དང་། མཚན་མར་ལྟ་བ་ཟད་པའི་དོན་དུ་མཚན་མེད་སྒོམ་པ་
མཚན་མ་ཟད་པ་དང་། སྨོན་པར་ལྟ་བ་སྤང་བའི་ཕྱིར་སྨོན་མེད་སྒོམ་པ་སྨོན་
ལམ་ཟད་པ་དང་། གཞན་གྱིས་དྲིས་པ་ན་ཕྱིར་མི་ལྡོག་པ་རྟོགས་པ་དང་རྗེས་སུ་
མཐུན་པར་ལུང་བསྟན་མ་བསྟན་གྱིས་ཕྱིར་མི་ལྡོག་པ་དང་ལྡོག་པ་ངེས་པར་
གཟུང་བས་ཕྱིར་མི་ལྡོག་དེའི་རྟགས་དང་། ཐབས་ཀྱི་ཡུལ་ཐམས་ཅད་ཤེས་
པས་ཡུལ་ཚད་མེད་པ་སྟེ། ཐབས་ལ་མཁས་པའི་སྦྱོར་བ་ཞེས་རེ་རེའི་མཇུག་ཏུ་
སྦྱར་རོ། །དེ་ལྟར་ཡང་། །
ཡུལ་དང་སྦྱོར་བ་ཅན་འདི་ནི། །
དགྲ་རྣམས་ལས་ནི་འདས་པ་དང་། །
མི་གནས་ཇི་བཞིན་ཤུགས་དང་ནི། །
ཐུན་མོང་མ་ཡིན་མཚན་ཉིད་དང་། །
མ་ཆགས་པ་དང་མི་དམིགས་དང་། །
མཚན་མ་སྨོན་ལམ་ཟད་པ་དང་། །
དེ་ཡི་རྟགས་དང་ཚད་མེད་དང་། །
ཐབས་ལ་མཁས་པ་རྣམ་པ་བཅུ། །
ཞེས་སོ། །



སྐབས་བཞི་པ་རྣམ་རྫོགས་སྦྱོར་བ་བསྟན་པ་
201
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱན་གྱི་འགྲེལ་པ་གཞུང་དོན་རབ་གསལ་ཞེས་བྱ་བ་ལས། རྣམ་པ་
ཀུན་མངོན་པར་རྫོགས་པར་རྟོགས་པའི་སྐབས་ཏེ་བཞི་པའོ།། །།



202
མངོན་རྟོགས་རྒྱན་འགྲེལ་གཞུང་དོན་རབ་གསལ་
༈ གཉིས་པ་དབང་ཐོབ་པའི་ཚུལ་གྱིས་སྒོམ་པ་རྩེ་སྦྱོར་ལ་བཞི། སྦྱོར་
ལམ་རྩེ་སྦྱོར་དང་། མཐོང་ལམ་རྩེ་སྦྱོར། སྒོམ་ལམ་རྩེ་སྦྱོར། བར་ཆད་མེད་
པའི་རྩེ་སྦྱོར་རོ། །དང་པོ་སྦྱོར་ལམ་ལ་སོ་སོར་བཤད་པ་དང་། བསྡུས་ཏེ་
བསྟན་པ་གཉིས། དང་པོ་ལ་དྲོད་དང་རྩེ་མོ་བཟོད་པ་ཆོས་མཆོག་གི་རྩེ་སྦྱོར་
བཞིའི་དང་པོ་ནི།
བྱང་ཆུབ་སེམས་དཔའ་རྣལ་འབྱོར་གྱི་ཆོས་དེ་ལྟ་བུའི་ཐབས་དང་ཤེས་
རབ་ཀྱིས་ཡོངས་སུ་ཟིན་པའི་སྒོམ་པ་རྩེ་མོར་ཕྱིན་པའི་སྦྱོར་བའི་ལམ་ཐོབ་པའི་
རྟགས་རྣམ་པ་བཅུ་གཉིས་དག་ཏུ་མདོ་ལས་བཞེད་དེ། འདི་ལྟར་སྒོམ་བྱུང་གི་
སྟོབས་ཀྱིས་རྨི་ལམ་གྱི་གནས་སྐབས་ན་ཡང་ཆོས་རྣམས་ཀུན་རྨི་ལམ་དང་སྒྲ་
བརྙན་ལྟ་བུར་ཞི་ལྷག་ཟུང་འབྲེལ་གྱི་ཏིང་ངེ་འཛིན་གྱིས་ལྟ་བ་དང་། སོགས་པ་
ཉན་རང་དང་ཁམས་གསུམ་ལ་དགའ་བའི་སེམས་མི་སྐྱེ་བ་དང་། དེ་བཞིན་
གཤེགས་པ་ལ་སོགས་པ་མཐོང་བ་དང་། སངས་རྒྱས་ཀྱི་རྫུ་འཕྲུལ་གྱི་རྣམ་པར་
སྤྲུལ་པ་དམིགས་པ་དང་། ཆོས་སྟོན་པའི་སེམས་སྐྱེ་བ་དང་། དམྱལ་བ་ལ་
སོགས་པའི་སེམས་ཅན་མཐོང་བ་སྔོན་དུ་འགྲོ་བས་རང་གི་སངས་རྒྱས་ཀྱི་ཞིང་
དུ་ངན་སོང་སྤོང་བ་རྗེས་སུ་དྲན་པ་དང་། གྲོང་ཁྱེར་ལ་སོགས་པ་ཚིག་པ་རབ་ཏུ་
ཞི་བར་བྱེད་པའི་བདེན་པའི་བྱིན་རླབས་གྲུབ་པ་དང་། གནོད་སྦྱིན་ལ་སོགས་
པའི་མི་མ་ཡིན་མེད་པར་བྱེད་པའི་བདེན་ཚིག་གྲུབ་པ་དང་། རང་ཉིད་མངོན་པར་
ཤེས་པས་ཕ་རོལ་གནོན་པའི་དགེ་བའི་བཤེས་གཉེན་བསྟེན་པ་དང་། རྣམ་པ་



203
།ཀ།
སྐབས་ལྔ་པ་རྩེ་མོའི་སྦྱོར་བ་བསྟན་པ་
ཐམས་ཅད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པ་དང་། ཆོས་ཐམས་ཅད་
ལ་མངོན་པར་ཞེན་པ་མེད་པ་དང་། སངས་རྒྱས་ཀྱི་བྱང་ཆུབ་ལ་ཉེ་བར་གྱུར་པ་
རྣམས་སོ། །འདིའང་མཉམ་བཞག་གི་འབྲས་བུ་རྗེས་ཐོབ་རྣམས་རྟགས་སུ་
གོ་བར་བྱའོ། །དེ་སྐད་དུ།
རྨི་ལམ་ན་ཡང་ཆོས་རྣམས་ཀུན། །
རྨི་ལམ་ལྟ་བུར་ལྟ་ལ་སོགས། །
རྩེ་མོར་ཕྱིན་པའི་སྦྱོར་བའི་རྟགས། །
རྣམ་པ་བཅུ་གཉིས་དག་ཏུ་བཞེད། །
ཅེས་གསུངས།
གཉིས་པ་རྩེ་མོའི་རྩེ་སྦྱོར་ནི། འཛམ་བུ་གླིང་གི་སྐྱེ་བོ་ཇི་སྙེད་དང་།
སྟོང་གསུམ་གྱི་སྐྱེ་བོ་ཇི་སྙེད་ཀྱིས་སངས་རྒྱས་མཆོད་པའི་དགེ་བ་བས་ལྷག་པའི་
དགེ་བ་རྣམ་པ་མང་དུ་དཔེར་མཛད་ནས། དེ་བས་རང་རྩེ་སྦྱོར་ལ་གནས་ནས་
གཞན་ལ་ཡུམ་སྟོན་པའི་བསོད་ནམས་རྣམ་པར་འཕེལ་བ་དང་། ལ་སོགས་
པ་ཤེར་ཕྱིན་ཡིད་ལ་བྱེད་པའི་དང་། མི་སྐྱེ་བའི་ཆོས་ལ་བཟོད་པ་ཐོབ་པའི་
དང༌། བྱང་ཆུབ་པར་བྱ་བ་དང་བྱང་ཆུབ་པར་བྱེད་པའི་ཆོས་རྣམས་མི་དམིགས་
པའི་དང༌། ཁྱད་པར་ཅན་གྱི་དགེ་བའི་རྩ་བ་བརྟན་པའི་དང་། ལྷའི་རིགས་
ཐམས་ཅད་དུ་ཉེ་བར་འགྲོ་བའི་དང་། བདུད་ཐམས་ཅད་ཟིལ་གྱིས་གནོན་པའི་
དང༌། སྟོན་པ་དང་འདྲ་བར་སྐྱེ་བོ་ལ་མཚུངས་པར་གནས་པའི་བསོད་ནམས་



204
མངོན་རྟོགས་རྒྱན་འགྲེལ་གཞུང་དོན་རབ་གསལ་
རྣམ་པ་བརྒྱད་ཕྱི་གཙོ་བོར་གྱུར་པ་དང་། རྣམ་པ་ཐམས་ཅད་དུ་ཐབས་ལ་མཁས་
པ་ལ་བསླབ་པ་ཡོངས་སུ་དག་པའི་དང་། སངས་རྒྱས་ཀྱི་རིགས་ཅན་དུ་གྱུར་
པའི་དང་། འབྲས་བུ་སངས་རྒྱས་ཉིད་ཐོབ་པའི་དང་། ཕར་ཕྱིན་གྱི་མི་མཐུན་
ཕྱོགས་ཀྱི་སེམས་མི་སྐྱེ་བའི་དང་། གཟུགས་ལ་སོགས་པ་དང་ལྡན་པར་རྟོགས་
པའི་སེམས་མི་སྐྱེ་བའི་དང་། ཕར་ཕྱིན་ཀུན་བསྡུ་ཤེས་པའི་དང་། ཕུན་སུམ་
ཚོགས་པ་ཐམས་ཅད་ཐོབ་པའི་དང་། ཡང་དག་པར་རྫོགས་པའི་བྱང་ཆུབ་ལ་ཉེ་
བར་གྱུར་པའི་བསོད་ནམས་རྣམ་པ་བརྒྱད་ནང་གཙོ་བོར་གྱུར་པ་སྟེ། དེ་ལྟར་
གོང་ནས་གོང་དུ་ཁྱད་ཞུགས་པ་མཚོན་པ་རྣམ་འཕེལ་བཅུ་དྲུག་གི་བདག་ཉིད་
དོ། །ཇི་སྐད་དུ།
འཛམ་བུ་གླིང་གི་སྐྱེ་བོ་སྙེད། །
སངས་རྒྱས་མཆོད་པའི་དགེ་ལ་སོགས། །
རྣམ་མང་དུ་ནི་དཔེར་མཛད་ནས། །
རྣམ་འཕེལ་བཅུ་དྲུག་བདག་ཉིད་དོ། །
ཞེས་སོ། །
གསུམ་པ་བཟོད་པའི་རྩེ་སྦྱོར་ནི། རང་དོན་རྟོགས་པས་བསྡུས་པ་ཀུན་
མཁྱེན་པ་ཉིད་ལ་སོགས་སྔར་བཤད་པའི་མཁྱེན་གསུམ་གྱི་ཆོས་སེམས་བསྐྱེད་
སོགས་སུམ་ཅུ་པོ་རྣམས་ཀྱི་རྟོགས་པའི་རིགས་ཡོངས་སུ་རྫོགས་པ་བླ་ན་མེད་པ་
ཐོབ་ཅིང་། ཉན་རང་ལྟུང་བའི་གཉེན་པོར་གཞན་དོན་སྙིང་རྗེས་སེམས་ཅན་གྱི་



སྐབས་ལྔ་པ་རྩེ་མོའི་སྦྱོར་བ་བསྟན་པ་
205
དོན་ཡོངས་སུ་མི་གཏོང་བ་མདོ་ལས་བཤད་པ་ལྟར་ཐོབ་པའི་ངེས་འབྱེད་ཆ་
མཐུན་ནི། བསོད་ནམས་རྣམ་པར་འཕེལ་བས་རྣམ་པར་ཁྱད་པར་དུ་སྤེལ་བའི་
རྟོགས་པ་ལ་རང་དབང་དུ་གྱུར་པས་ན། ངེས་པར་བརྟན་པ་ཞེས་མདོ་ལས་
མངོན་པར་བརྗོད་དེ།
ཀུན་མཁྱེན་ཉིད་གསུམ་ཆོས་རྣམས་ཀྱི། །
ཡོངས་སུ་རྫོགས་པ་བླ་མེད་པ། །
སེམས་ཅན་དོན་ཡོངས་མི་གཏོང་བ། །
བརྟན་པ་ཞེས་ནི་མངོན་པར་བརྗོད། །
ཅེས་སོ། །
བཞི་པ་ཆོས་མཆོག་རྩེ་སྦྱོར་ནི། བརྟན་པའི་ངོ་བོ་ནི་སེམས་གནས་པ་
ཡིན་པས། ཚད་དང་ལྡན་པའི་དངོས་པོ་ནི། རྣལ་འབྱོར་པ་རྣམས་ཀྱིས་གྲངས་
ཚད་འདི་ཙམ་མོ་ཞེས་འཇལ་བར་ནུས་སོ་ཞེས་བྱ་བའི་ཚུལ་གྱིས། གླིང་བཞི་པ་
དང༌། སྟོང་གཅིག་པུ་དང་། སྟོང་གཉིས་པ་དང་། སྟོང་གསུམ་པ་དག་གི་
འཇིག་རྟེན་གྱི་ཁམས་ཀྱི་ཚད་སྲང་ལ་གཞལ་བའི་གྲངས་དང་། དེའི་ཆུ་སྐྲའི་རྩེ་
མོ་བརྒྱར་བཤགས་པའི་ཆའི་ཆུ་ཐིགས་ཀྱི་གྲངས་སོ་སོར་དཔེར་མཛད་ནས།
དེ་བས་བྱང་སེམས་སེམས་དང་པོ་བསྐྱེད་པ་དང་། སྤྱོད་པ་ལ་ཞུགས་པ་དང་།
ཕྱིར་མི་ལྡོག་པ་དང་། སྐྱེ་བ་གཅིག་གིས་ཐོགས་པ་བཞིའི་དགེ་བ་ལ་རྗེས་སུ་ཡི་
རང་བའི་བསོད་ནམས་ཀྱི་ཚད་ནི་དེ་ལྟ་མ་ཡིན་ནོ། །ཞེས་དོན་གཞན་གྱི་ཐབས་



206
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཀྱི་བསོད་ནམས་མང་པོ་ཚད་ལས་འདས་པ་ཉིད་ཀྱིས་ནི། ཏིང་འཛིན་གྱི་སེམས་
ཀུན་ཏུ་གནས་པ་ཞེས་མདོ་ལས་ཡོངས་སུ་བསྒྲགས་པ་ཡིན་ཏེ།
གླིང་བཞི་པ་དང་སྟོང་དག་དང་། །
སྟོང་གཉིས་གསུམ་དག་དཔེར་མཛད་ནས། །
བསོད་ནམས་མང་པོ་ཉིད་ཀྱིས་ནི། །
ཏིང་འཛིན་ཡོངས་སུ་བསྒྲགས་པ་ཡིན། །
ཞེས་སོ། །
གཉིས་པ་བསྡུས་ཏེ་བསྟན་པ་ནི། རྟགས་དང་རྣམ་འཕེལ་བརྟན་པ་
སེམས་ཀུན་ཏུ་གནས་པ་དེ་དག་ནི། གོ་རིམ་བཞིན་དྲོ་བ་དང་རྩེ་མོ་བཟོད་པ་ཆོས་
མཆོག་སྟེ་ངེས་འབྱེད་ཆ་མཐུན་བཞིའི་ངོ་བོ་ཉིད་ཡིན་པར་ཁོང་དུ་ཆུད་པར་
བྱའོ། །
གཉིས་པ་མཐོང་ལམ་རྩེ་སྦྱོར་ལ་བཞི་སྟེ། སྤང་བྱ་གཉེན་པོ་དང་བཅས་
པ༑ བྱང་ཆུབ་ཆེན་པོ་བསྐྱེད་པའི་རྒྱུ། འབྲས་བུ་བྱང་ཆུབ་ཆེན་པོ། ངོ་བོ་
མཐོང་ལམ་རྩེ་སྦྱོར་བཤད་པའོ། །དང་པོ་ལ་མདོར་བསྟན་དང་། རྒྱས་བཤད།
དོན་བསྡུ་གསུམ་ལས། དང་པོ་ལ་གཟུང་རྟོག་དང་འཛིན་རྟོག་མདོར་བསྟན་
གཉིས། དང་པོ་ལ་གསུམ་སྟེ། རྟོག་པའི་ངོ་བོ། དབྱེ་བ། རྟོག་པར་འཇོག་
པའི་རྒྱུ་མཚན་ནོ། །
དང་པོ་ནི། སྦྱོར་བ་པོས་འཇུག་པར་བྱ་བའི་ཡུལ་བྱང་སེམས་ཀྱི་ཆོས་



སྐབས་ལྔ་པ་རྩེ་མོའི་སྦྱོར་བ་བསྟན་པ་
207
ལ་དོན་དམ་པར་འཇུག་པར་བྱ་བའི་ཡུལ་ལོ་ཞེས་གཟུང་བར་རྣམ་པར་རྟོག་པ་
དང་། སྦྱོར་བ་པོས་ལྡོག་པར་བྱ་བའི་ཡུལ་ཐེག་དམན་གྱི་ཆོས་ལ་དོན་དམ་པར་
ལྡོག་པར་བྱ་བའི་ཡུལ་ལོ་ཞེས་གཟུང་བར་རྣམ་པར་རྟོག་པའོ། །གཉིས་པ་དབྱེ་
བ་ནི། ཡུལ་གྱི་དབྱེ་བས་དགུ་དགུ་ཡོད་པས་སོ་སོར་ཏེ་རེ་རེ་ལ་དགུ་དགུའི་
བདག་ཉིད་དོ། །གསུམ་པ་རྟོག་པར་འཇོག་པའི་རྒྱུ་མཚན་ནི། བློ་དེ་དག་གིས་
གཟུང་བ་ཇི་ལྟ་བ་བཞིན་དུ་ཡུལ་དོན་ལ་གནས་པ་མིན་པས་རྟོག་པའི་བདག་ཉིད་
དག་ཏུ་ཤེས་པར་བྱ་སྟེ། ཞེན་ཡུལ་ལ་འཁྲུལ་པའི་ལོག་ཤེས་ཡིན་པའི་ཕྱིར།
འཇུག་པ་དང་ནི་ལྡོག་པ་དང་། །
གཟུང་བའི་རྣམ་རྟོག་སོ་སོར་དེ། །
དགུ་ཡི་བདག་ཉིད་ཇི་བཞིན་ཡུལ། །
མིན་པའི་བདག་ཉིད་དག་ཅེས་བྱ། །
ཞེས་སོ། །
གཉིས་པ་འཛིན་རྟོག་མདོར་བསྟན་ལ། ངོ་བོ། དབྱེ་བ། རྒྱུ་མཚན་
གསུམ་ལས་དང་པོ་ནི། དམིགས་ཡུལ་སོ་སོ་སྐྱེ་བོའི་འཛིན་པ་ལ་སེམས་ཅན་ཏེ་
གང་ཟག་རྫས་སུ་ཡོད་པར་རྣམ་པར་རྟོག་པ་རྫས་འཛིན་དང་། དམིགས་ཡུལ་
འཕགས་པའི་འཛིན་པ་ལ་སྐྱེས་བུ་བཏགས་པར་ཡོད་པར་འཛིན་པའི་རྣམ་རྟོག་
དག་ཏུ་འདོད་དོ། །གཉིས་པ་དབྱེ་བ་ནི། རྟོག་པ་དེ་དག་ཡུལ་གྱི་དབྱེ་བས་སོ་
སོར་དགུའི་བདག་ཉིད་དོ། །གསུམ་པ་རྒྱུ་མཚན་ནི། རྟོག་པ་དེ་དག་ནི་ཡུལ་



208
མངོན་རྟོགས་རྒྱན་འགྲེལ་གཞུང་དོན་རབ་གསལ་
བདེན་པ་འཛིན་པའི་ངོ་བོས་སྟོང་པའི་མཚན་ཉིད་ཅན་ཡིན་ཏེ། དེ་དག་ཡུལ་
བདེན་པ་གང་གི་ཡང་འཛིན་པར་འདོད་དེ་འཛིན་པ་མ་ཡིན་པ་དེ་ལྟར་ཏེ་དེའི་ཕྱིར།
གལ་ཏེ་རྟོག་པས་གཟུང་བའི་དོན་ཇི་ལྟ་བ་དེ་བཞིན་དུ། གཟུང་བའི་དོན་གྱི་ངོ་
བོར་མེད་དེ་འཁྲུལ་ཤེས་ཡིན་པས་སོ། །དེ་ལྟར་ཡང་།
སོ་སོ་སྐྱེ་བོ་འཕགས་དབྱེ་བས། །
སེམས་ཅན་རྫས་དང་བཏགས་ཡོད་པར། །
རྣམ་རྟོག་འཛིན་པ་དག་ཏུ་འདོད། །
དེ་དག་སོ་སོར་དགུ་བདག་ཉིད། །
གལ་ཏེ་གཟུང་དོན་དེ་བཞིན་མེད། །
དེ་དག་གང་གི་འཛིན་པར་འདོད། །
དེ་ལྟར་དེ་དག་འཛིན་པ་ཡི། །
ངོ་བོས་སྟོང་པའི་མཚན་ཉིད་དོ། །
ཞེས་སོ། །
གཉིས་པ་རྒྱས་བཤད་ལ་གཟུང་རྟོག་རྒྱས་བཤད་དང་། འཛིན་རྟོག་
རྒྱས་བཤད་གཉིས། དང་པོ་ལ་འཇུག་པ་གཟུང་རྟོག་དང་། ལྡོག་པ་གཟུང་རྟོག་
གཉིས། དང་པོ་ལ་རྟོག་པའི་ཡུལ། ངོ་བོ། གྲངས། དེ་དག་སྦྱར་ཏེ་བཤད་པ་
དང་བཞིའི་དང་པོ་ནི།
ལ་ཀུན་ལ་སྦྱར་བ་ཡུལ་དགུ་སྟེ་རིམ་པ་བཞིན་དུ། ཡུམ་སྤྱིའི་ངོ་བོ་



སྐབས་ལྔ་པ་རྩེ་མོའི་སྦྱོར་བ་བསྟན་པ་
209
དང་། དེའི་རྒྱུ་དང་། ལམ་གྱི་རང་བཞིན་དང་། ཡུལ་དང༌། བྱེད་པ་དང་།
རང་དོན་ཐོབ་པ་དང་། གཞན་དོན་བྱེད་པའི་ནུས་པ་དང་། བྱ་བའི་ལས་དང་།
བྱ་བའི་འབྲས་བུའོ། །གཉིས་པ་ངོ་བོ་ནི། འཇུག་པའི་ཕྱོགས་ཀྱི་རྟེན་ཅན་གྱི་རྣམ་
རྟོག་སྟེ། ཡུམ་དོན་དམ་པར་འཇུག་བྱར་འཁྲུལ་པའོ། །གསུམ་པ་གྲངས་
ནི། ཡུལ་དགུ་ཡོད་པས་ཡུལ་ཅན་རྣམ་པ་དགུར་འདོད་དོ། །བཞི་པ་དེ་དག་
སྦྱར་ཏེ་བཤད་པ་ནི། འདིར་རྟོག་དགུ་མཚན་གཞི་འཇུག་པ་གཟུང་རྟོག་ཏུ་
མཚོན། དམིགས་ཡུལ་བྱང་སེམས་ཀྱི་ཆོས་ལ་དམིགས་ནས། རྣམ་པ་དོན་
དམ་པར་འཇུག་ཡུལ་དུ་འཁྲུལ་པ་མཚན་ཉིད་དོ། །རེ་རེ་ལ་འཇུག་བྱར་རྟོག་པ་
ཞེས་སྦྱར་ཏེ་ཡུམ་གྱི་ངོ་བོ་ཉིད་སེམས་བསྐྱེད་པའོ། །ས་མི་གཡོ་བ་སོགས་པ་ལ་
འཇུག་པས་སངས་རྒྱས་ཀྱི་རིགས་སུ་ངེས་པ་སྟེ། ནམ་མཁའི་དཔེས་སོ། །
མཐོང་སྒོམ་གྱི་ལམ་ཡང་དག་པར་འགྲུབ་པའི་ཐབས་མཁས་ཏེ། སྒྱུ་མའི་
དཔེས་སོ། །བྱང་སེམས་ཀྱི་ཤེས་པ་ལམ་གྱི་དམིགས་པ་མ་འཁྲུལ་ཞིང་ཕྱིན་ཅི་
མ་ལོག་པ་སྟེ། གཟུགས་བརྙན་གྱི་དཔེས་སོ། །མི་མཐུན་པའི་ཕྱོགས་རྟོག་པ་
དོར་བ་དང་གཉེན་པོ་རྟོག་མེད་ལེན་པ་སྟེ། རྫོགས་པའི་སངས་རྒྱས་ཀྱི་དཔེས་
སོ། །སྐྱེ་མེད་རང་གིས་མངོན་སུམ་དུ་རྟོགས་པ་སྟེ། སངས་རྒྱས་ཀྱི་དཔེས་
སོ། །ཉན་རང་གིས་ཐག་སྲིང་བར་བྱེད་པ་ནི། སྤྲུལ་པའི་དཔེས་སོ། །བྱང་
སེམས་དེའི་ཕྲིན་ལས་གཞན་དོན་བྱེད་པ་སྟེ། སངས་རྒྱས་ཀྱི་སྤྲུལ་པའི་དཔེས་
སོ། །བསྒྲུབ་པར་བྱ་བའི་འབྲས་བུ་མི་གནས་པའི་མྱང་འདས་ཏེ། འཁྲུལ་
འཇུག་པས་སངས་རྒྱས་ཀྱིས་གསན་ཏུ
་མཁས་ཏེ། སྣ་མའི་



210
མངོན་རྟོགས་རྒྱན་འགྲེལ་གཞུང་དོན་རབ་གསལ་
འཁོར་གྱི་དཔེས་སོ། །རྟོག་པ་འདི་དག་འདིར་དངོས་སུ་བསྟན་ལ། མདོ་ནས་
གཉེན་པོ་དངོས་སུ་བསྟན་ནས་རྟོག་པ་དོན་གྱིས་འཕངས་སོ། །དེ་ལྟར་ཡང་། །
ངོ་བོ་ཉིད་དང་རིགས་དང་ནི། །
ལམ་ནི་ཡང་དག་འགྲུབ་པ་དང་། །
ཤེས་པའི་དམིགས་པ་མ་འཁྲུལ་དང་། །
མི་མཐུན་ཕྱོགས་དང་གཉེན་པོ་དང་། །
རང་གིས་རྟོགས་དང་བྱེད་པ་དང་། །
དེ་ཡི་ལས་བྱའི་འབྲས་བུ་ལ། །
འཇུག་པའི་ཕྱོགས་ཀྱི་རྟེན་ཅན་གྱི། །
རྣམ་རྟོག་དེ་ནི་རྣམ་དགུར་འདོད། །
ཅེས་གསུངས། །
གཉིས་པ་ལྡོག་པ་གཟུང་རྟོག་ལ་བཞི། ཡུལ། ངོ་བོ། གྲངས། སྦྱར་
ཏེ་བཤད་པའོ། །དང་པོ་ནི། རྟོགས་པ། ཡོངས་འཛིན། གཉེན་པོ། དབང་
པོ། ཆེད་དུ་བྱ་བ་དམན་པ་སྟེ་ལམ་དམན་པ་ལྔ་དང་། སྤངས་པ། རྟོགས་པ།
གཞན་རྗེས་སུ་འཛིན་པ། མྱང་འདས་དམན་པ་སྟེ། ལམ་འབྲས་དམན་པ་བཞི་
སྟེ་དགུ་ལ་ལ་མཇུག་ཏུ་སྦྱར་བའོ། །གཉིས་པ་ངོ་བོ་ནི། ལྡོག་པའི་ཕྱོགས་ཀྱི་
རྟེན་ཅན་གྱི་རྣམ་རྟོག་གོ། །གསུམ་པ་གྲངས་ནི། དགུའི་བདག་ཉིད་དོ། །བཞི་
པ་སྦྱར་ཏེ་བཤད་པ་ནི། རྟོག་པ་དགུ་པོ་འདི་མཚན་གཞི་ལྡོག་པ་གཟུང་རྟོག་ཏུ་



སྐབས་ལྔ་པ་རྩེ་མོའི་སྦྱོར་བ་བསྟན་པ་
211
མཚོན། དམིགས་ཡུལ་ཉན་ཐོས་ལ་སོགས་པའི་ཡིད་ལ་བླང་བྱར་འབྱུང་བའི་
ཆོས་ལ་དམིགས་ནས། རྣམ་པ་དོན་དམ་པར་ལྡོག་ཡུལ་དུ་འཁྲུལ་པ་མཚན་ཉིད་
ཡིན་པས། རེ་རེ་ལ་ལྡོག་བྱར་རྟོག་པ་ཞེས་སྦྱར་རོ། །ཐབས་ཤེས་དང་བྲལ་
བས་སྲིད་པ་དང་ཞི་བར་ལྟུང་བའི་ཕྱིར། བྱང་སེམས་ལ་ལྟོས་ཏེ་རྟོགས་པ་དམན་
པ་ཉིད་དེ། ཉི་ཟླས་གླིང་བཞིའི་ལས་བྱེད་ཅིང་རྗེས་སུ་འབྲང་བའི་དཔེས་སོ། །
ཕྱི་ནང་གི་ཡོངས་སུ་འཛིན་པ་མེད་པས་བར་ཆད་ཀྱིས་ཚུགས་པ་སྟེ། ཁྱིམ་ཐབ་
མེད་པའི་དཔེས་སོ། །བྱང་ཆུབ་ཀྱི་ལམ་གྱི་རྣམ་པ་ཤེས་སྒྲིབ་ཀྱི་གཉེན་པོ་མ་ཚང་
བ་སྟེ། སྐྱེས་བུ་མཚོན་ཆ་ཐོགས་པའི་དཔེས་སོ། །རྟོགས་པ་ལ་རང་དབང་མ་
ཐོབ་པར་གཞན་གྱི་གདམས་ངག་གི་རྐྱེན་གྱིས་བྱང་ཆུབ་ཏུ་འགྲོ་བ་སྟེ། མཁར་
གྱི་རྒྱལ་པོ་འཁོར་ལོས་སྒྱུར་བའི་རྗེས་སུ་འབྲང་བའི་དཔེས་སོ། །ཆེད་དུ་བྱ་བ་
རྣམ་མཁྱེན་ཆེན་པོ་གསུམ་ལས་ལོག་པ་སྟེ། ཆུ་ཀླུང་ཕྲ་མོ་ཐམས་ཅད་གངྒཱར་
སོང་སྟེ། རྒྱ་མཚོར་འགྲོ་བའི་དཔེས་སོ། །སྤངས་པ་ཉི་ཚེ་བ་སྟེ། ལག་པ་
གཡས་པས་དགོས་པ་ཐམས་ཅད་བྱེད་པའི་དཔེས་སོ། །རྒྱུན་ཞུགས་སོགས་
རྟོགས་པ་ཐ་དད་སྣ་ཚོགས་པ་ཉིད་དེ། ཆུ་ཀླུང་ཕྲ་མོ་ཐམས་ཅད་རྒྱ་མཚོར་ཕྱིན་ན་
ལན་ཚྭར་རོ་གཅིག་པའི་དཔེས་སོ། །རང་དོན་གནས་པ་དང་གཞན་དོན་ལ་
འཇུག་པ་ལ་རྨོངས་པ་སྟེ། འཁོར་ལོས་སྒྱུར་རྒྱལ་དཔུང་ཚོགས་དང་ལྡན་པའི་
མདུན་དུ་འཁོར་ལོ་རིན་པོ་ཆེ་འགྲོ་བའི་དཔེས་སོ། །ཉན་རང་བྱང་ཆུབ་ཐོབ་པའི་
རྗེས་ལ་རྣམ་མཁྱེན་གྱི་ལམ་ནས་འགྲོ་དགོས་པ་སྟེ། འཁོར་ལོས་སྒྱུར་རྒྱལ་གྱི་



212
མངོན་རྟོགས་རྒྱན་འགྲེལ་གཞུང་དོན་རབ་གསལ་
མདུན་དུ་རིན་པོ་ཆེ་སྣ་བདུན་འགྲོ་བའི་དཔེས་སོ། །བཞི་པ་མ་གཏོགས་པ་ཐམས་
ཅད་ལ་ཉན་རང་རྣམས་ཞེས་སྦྱར་རོ། །དེ་སྐད་དུ།
སྲིད་དང་ཞི་བར་ལྟུང་བའི་ཕྱིར། །
རྟོགས་པ་དམན་པ་ཉིད་དང་ནི། །
ཡོངས་སུ་འཛིན་པ་མེད་པ་དང་། །
ལམ་གྱི་རྣམ་པ་མ་ཚང་དང་། །
གཞན་གྱི་རྐྱེན་གྱིས་འགྲོ་བ་དང་
། །
ཆེད་དུ་བྱ་བ་ལོག་པ་དང་། །
ཉི་ཚེ་བ་དང་སྣ་ཚོགས་ཉིད། །
གནས་དང་འཇུག་ལ་རྨོངས་པ་དང་། །
རྗེས་ལ་འགྲོ་ཞེས་བྱ་བ་ལ། །
རྣམ་རྟོག་དགུ་ཡི་བདག་ཉིད་འདི། །
ལྡོག་པའི་ཕྱོགས་ཀྱི་རྟེན་ཅན་ཏེ། །
ཉན་ཐོས་ལ་སོགས་ཡིད་ལ་འབྱུང་། །
ཞེས་སོ། །
གཉིས་པ་འཛིན་རྟོག་རྒྱས་བཤད་ལ་གཉིས། རྫས་འཛིན་རྟོག་པ་
དང་། བཏགས་འཛིན་རྟོག་པ་བཤད་པའོ། །དང་པོ་ལ་ཡུལ། ངོ་བོ། སྦྱར་ཏེ་
བཤད་པ་གསུམ་གྱི་དང་པོ་ནི། ལ་ཀུན་གྱི་མཇུག་ཏུ་སྦྱར་བའོ། །གཉིས་པ་



སྐབས་ལྔ་པ་རྩེ་མོའི་སྦྱོར་བ་བསྟན་པ་
213
ནི། འཛིན་རྟོག་དང་པོ་རྫས་འཛིན་རྟོག་པར་ཤེས་པར་བྱའོ། །གསུམ་པ་ནི།
རྟོག་པ་དགུ་མཚན་གཞི་རྫས་འཛིན་རྟོག་པར་མཚོན། དམིགས་ཡུལ་སོ་སོ་སྐྱེ་
བོའི་འཛིན་པ་ལ་དོན་དམ་པར་རྫས་འཛིན་དུ་འཁྲུལ་པ་མཚན་ཉིད་ཡིན་པས། རེ་
རེ་ལ་རྫས་ཀྱི་འཛིན་པར་འཁྲུལ་པ་ཞེས་སྦྱར་ལ། བླང་བྱ་འཛིན་པ་དང་སྐྱོན་དོར་
བ་དང་། ཆོས་རྣམས་ལ་བདེན་པར་ཡིད་ལ་བྱེད་པ་དང་། བདེན་པར་ཡིད་ལ་
བྱས་པས་ཁམས་རྣམས་ནི་གསུམ་པོ་དག་དང་ཉེ་བར་འབྲེལ་བ་དང་།
གཟུགས་སོགས་མཚན་མ་ལ་གནས་པ་དང་། གཟུགས་སོགས་ལ་ཆགས་
ཤིང་མངོན་པར་ཞེན་པ་དང་། ཀུན་རྫོབ་ཏུ་གཟུགས་སོགས་ཀྱི་ཆོས་ཀྱི་དངོས་པོ་
ཐ་སྙད་དུ་བཏགས་པ་ཙམ་དང་། འཁོར་གསུམ་དུ་ཆགས་པ་དང་། འཁོར་
འདས་ལ་བླང་དོར་དུ་འཛིན་པའི་གཉེན་པོ་དང་། སྦྱིན་སོགས་རྐྱང་པས་ཇི་ལྟར་
འདོད་པ་བཞིན་བྱང་ཆུབ་ཏུ་འགྲོ་བའི་ནུས་པ་ཉམས་པ་སྟེ།
འཛིན་པ་དང་ནི་དོར་བ་དང་། །
ཡིད་ལ་བྱེད་དང་ཁམས་རྣམས་ནི། །
གསུམ་པོ་དག་དང་ཉེར་འབྲེལ་དང་། །
གནས་དང་མངོན་པར་ཞེན་པ་དང་། །
ཆོས་ཀྱི་དངོས་པོ་བཏགས་པ་དང་། །
ཆགས་པ་དང་ནི་གཉེན་པོ་དང་། །
ཇི་ལྟར་འདོད་བཞིན་འགྲོ་ཉམས་ལ། །



214
མངོན་རྟོགས་རྒྱན་འགྲེལ་གཞུང་དོན་རབ་གསལ་
འཛིན་པ་དང་པོར་ཤེས་པར་བྱ། །
ཞེས་སོ། །
གཉིས་པ་བཏགས་འཛིན་རྟོག་པ་ལ་གསུམ། ཡུལ། ངོ་བོ། སྦྱར་ཏེ་
བཤད་པའོ། །དང་པོ་ནི། ཉན་རང་གི་ལམ་གཉིས་བྱང་སེམས་ཀྱི་ལམ་དྲུག །
གཉིས་ཀའི་མི་མཐུན་ཕྱོགས་ཏེ་དགུ་ལ་ལ་མཇུག་ཏུ་སྦྱར་རོ། །གཉིས་པ་ངོ་བོ་
ནི། འཕགས་པའི་འཛིན་པ་ལ་བཏགས་པ་ཡོད་པར་རྣམ་རྟོག་རྫས་འཛིན་ལས་
གཞན་བཏགས་འཛིན་ཡིན་ནོ། །གསུམ་པ་སྦྱར་ཏེ་བཤད་པ་ནི། འདིར་རྟོག་
མཚན་གཞི་བཏགས་འཛིན་རྟོག་པར་མཚོན། དམིགས་ཡུལ་འཕགས་པའི་
འཛིན་པ་ལ་དམིགས་ནས་བཏགས་པ་ཡོད་པར་འཁྲུལ་པ་མཚན་ཉིད་དོ། །དེས་
ན་རེ་རེ་ལ་བཏགས་པ་ཡོད་པར་རྟོག་པ་ཞེས་སྦྱར་རོ། །ཉན་རང་ཀུན་ཆེད་དུ་བྱ་
བ་ཆེན་པོ་གསུམ་ཇི་ལྟ་བ་བཞིན་དུ་ངེས་པར་མི་འབྱུང་བ་དང་། ཉན་རང་ཀུན་
སངས་རྒྱས་ཀྱི་ལམ་ཕྱིན་དྲུག་ལ་ལམ་མིན་པར་ངེས་པར་འཛིན་པ་དང་། ཀུན་
རྫོབ་ཏུ་རྒྱུ་འགག་པ་དང་འབྲས་བུ་སྐྱེ་བ་དང་བཅས་པ་དང་
། བར་ཆད་མེད་ན་
ལམ་གྱི་དངོས་པོ་མཐའ་དག་རྒྱུན་དང་ལྡན་པ་དང་ཡོད་ན་མི་ལྡན་པ་དང་། །
ཆོས་ཐམས་ཅད་ཀྱི་ཆོས་ཉིད་ལ་མི་གནས་པའི་ཚུལ་གྱིས་གནས་པ་དང་། བྱང་
ཆུབ་ཆེན་པོར་སེམས་བསྐྱེད་པའི་སྒོ་ནས་ཐེག་དམན་རིགས་འཇིག་པ་དང་།
དོན་དམ་པར་བྱང་ཆུབ་དོན་དུ་གཉེར་བ་མེད་པ་དང་། དོན་དམ་པར་བྱང་ཆུབ་ཀྱི་
རྒྱུ་ཕྱིན་དྲུག་མེད་པ་དང་། རྣམ་མཁྱེན་གྱི་ལམ་ལ་ཕྱིར་རྒོལ་བ་མཚན་འཛིན་



སྐབས་ལྔ་པ་རྩེ་མོའི་སྦྱོར་བ་བསྟན་པ་
215
དམིགས་པ་སྟེ། ཇི་སྐད་དུ།
ཆེད་བཞིན་ངེས་པར་མི་འབྱུང་དང་། །
ལམ་ལ་ལམ་མིན་ངེས་འཛིན་དང་། །
འགག་དང་བཅས་པའི་སྐྱེ་བ་དང་། །
དངོས་པོ་ལྡན་དང་མི་ལྡན་དང་། །
གནས་དང་རིགས་ནི་འཇིག་པ་དང་། །
དོན་དུ་གཉེར་དང་རྒྱུ་མེད་དང་། །
ཕྱིར་རྒོལ་བ་ནི་དམིགས་པ་ལ། །
འཛིན་པའི་རྣམ་རྟོག་གཞན་ཡིན་ནོ། །
ཞེས་གསུངས།
གསུམ་པ་དོན་བསྡུ་བ་ནི། སྤང་གཉེན་སྦྱར་ཏེ་བཤད་པ་དེ་ལྟར་ན།
རྗོད་བྱེད་བར་སྐབས་ཀྱི་ཚིགས་བཅད་དགུས་གཟུང་རྟོག་གཉིས། འཛིན་རྟོག་
གཉིས་ཏེ། རྣམ་པ་བཞི་པོ་ཉིད་ལ་སོ་སོར་རེ་རེ་ལ་མཐོང་ལམ་རྩེ་སྦྱོར་གྱི་མི་
མཐུན་པའི་ཕྱོགས་ཡུལ་གྱི་ཕྱེ་བ་རྣམ་པ་དགུ་དགུ་ཡོད་པ་ཡིན་ལ། དེ་བཞིན་དུ་
རྟོག་པ་བཞི་པོ་དེ་དག་སྤང་བར་བྱ་བ་ཉིད་དུ་གཉེན་པོ་སྦྱོར་བ་དང་། འཇུག་པའི་
ལམ་རྣམ་པ་བཞི་ཡང་སྤང་བྱའི་དབྱེ་བས་རེ་རེ་ལ་དགུ་དགུ་ཐ་དད་དོ་ཞེས་བྱ་བར་
ཁོང་དུ་ཆུད་པར་བྱའོ། ། །
གཉིས་པ་བྱང་ཆུབ་ཆེན་པོ་བསྐྱེད་པའི་རྒྱུ་ལ། གཞན་འབྲས་བུ་རྟོགས་



216
མངོན་རྟོགས་རྒྱན་འགྲེལ་གཞུང་དོན་རབ་གསལ་
པའི་ཆོས་ལ་འགོད་པ་དང་། རྒྱུ་ལུང་གི་ཆོས་ལ་འགོད་པ་དང་། རང་གི་རྒྱུད་
སྦྱོང་བ་གསུམ་ལས། དང་པོ་ནི། གདུལ་བྱ་གཞན་ལུང་སྟོན་པའི་སྒོ་ནས་
བྱང་ཆུབ་ཆེན་པོ་ལ་འགོད་པ་དང་། གཉིས་པ་ནི། བྱང་ཆུབ་ཆེན་པོ་དེའི་རྒྱུ་
ཡུམ་ནི་ཚིག་དོན་གཉིས་གའི་སྒོ་ནས་ཡོངས་སུ་གཏོད་པ་དང་། གསུམ་པ་
ནི། བྱང་ཆུབ་དེ་ཐོབ་པ་ལ་བར་ཆད་མེད་པའི་རྒྱུ་ཡུམ་རང་གིས་སྒོམ་ཞིང་
གཞན་ལ་སྟོན་པ་དེ་ནི། སྟོང་གསུམ་སེམས་ཅན་ཐམས་ཅད་དགྲ་བཅོམ་པར་
གྱུར་པའི་སྦྱིན་པ་སོགས་བསོད་ནམས་ལས་བསོད་ནམས་ཆེས་མང་བའི་
མཚན་ཉིད་དེ། ཇི་སྐད་དུ། །
བྱང་ཆུབ་ལ་གཞན་སྟོན་པ་དང་། །
དེ་ཡི་རྒྱུ་ནི་ཡོངས་གཏོད་དང་། །
དེ་ཐོབ་བར་ཆད་མེད་པའི་རྒྱུ། །
བསོད་ནམས་མང་པོའི་མཚན་ཉིད་དོ། །
ཞེས་སོ། །
གསུམ་པ་འབྲས་བུ་བྱང་ཆུབ་ཆེན་པོ་ལ་གསུམ་སྟེ། དབུ་མ་པའི་བྱང་
ཆུབ་ཆེན་པོ་བསྟན། དངོས་སྨྲ་བའི་བྱང་ཆུབ་ཆེན་པོ་དགག །ཐར་པ་འདོད་ན་
སྟོང་ཉིད་ཁས་བླང་དགོས་པར་བསྟན་པའོ། །
དང་པོ་ནི། སྒྲིབ་གཉིས་ཀྱི་དྲི་མ་གདོད་མ་ནས་ཟད་པ་དང་། མི་སྐྱེ་བ་
མངོན་སུམ་དུ་ཤེས་པའི་ཡེ་ཤེས་དེ་ནི་བྱང་ཆུབ་ཆེན་པོ་ཞེས་བརྗོད་དེ། སྒྲིབ་



སྐབས་ལྔ་པ་རྩེ་མོའི་སྦྱོར་བ་བསྟན་པ་
217
གཉིས་ཀྱི་དྲི་མ་གཞི་མ་གྲུབ་པས་སྐྱེས་པ་ཟད་པ་མེད་ཅིང་། མ་སྐྱེས་པ་སྐྱེ་བ་
མེད་པར་མངོན་སུམ་དུ་རྟོགས་པའི་ཕྱིར། དེ་དག་གོ་རིམ་བཞིན་དུ་དྲི་མ་རྣམས་
གདོད་ནས་ཟད་པ་ཤེས་པ་དང་། རང་བཞིན་གྱིས་སྐྱེ་བ་མེད་པར་ཤེས་པར་བྱ་
དྲི་མ་ཟད་དང་མི་སྐྱེ་བའི། །
ཡེ་ཤེས་བྱང་ཆུབ་ཅེས་བརྗོད་དེ། །
ཟད་མེད་སྐྱེ་མེད་ཕྱིར་དེ་དག །
གོ་རིམ་བཞིན་དུ་ཤེས་པར་བྱ། །
ཞེས་སོ། །
གཉིས་པ་དངོས་སྨྲ་བའི་བྱང་ཆུབ་ཆེན་པོ་དགག་པ་ལ་རིགས་པས་
དགག་པ་དང་། ཁས་བླངས་ཀྱིས་དགག་པ་གཉིས་ཀྱི་དང་པོ་ནི། མཐོང་སྤང་
རྣམ་རྟོག་གི་རིགས་ཆོས་ཅན། མཐོང་ལམ་གྱིས་ཅི་ཞིག་ཟད་པར་བྱས་ཤིང་
སླར་སྐྱེ་བ་མེད་པའི་རྣམ་པ་ཅི་ཞིག་ཐོབ་སྟེ་ཐོབ་པ་མེད་པར་ཐལ། སྐྱེས་པ་ཟད་
པོ་དང་། མ་སྐྱེས་པ་མི་སྐྱེ་བའི་འགོག་པ་མེད་པའི་ཕྱིར། རྟགས་གྲུབ་སྟེ་རྣམ་
རྟོག་གདོད་ནས་མ་གྲུབ་པ་དེ་བཞིན་ཉིད་ཀྱི་རང་བཞིན་ཡིན་པས་སོ། །དེ་ལྟར་
ཡང་།
འགོག་པ་མེད་པའི་རང་བཞིན་ལ། །
མཐོང་ཞེས་བྱ་བའི་ལམ་གྱིས་ནི། །



218
མངོན་རྟོགས་རྒྱན་འགྲེལ་གཞུང་དོན་རབ་གསལ་
རྣམ་པར་རྟོག་རིགས་ཅི་ཞིག་ཟད། །
སྐྱེ་མེད་རྣམ་པ་ཅི་ཞིག་ཐོབ། །
ཅེས་སོ། །
གཉིས་པ་ཁས་བླངས་ཀྱིས་དགག་པ་ནི། དངོས་སྨྲ་བ་གཞན་གྱིས་
བཏགས་པའི་ཆོས་ཕུང་པོ་ལྔའམ་རང་རིག་ཆོས་ཅན། དེ་བདེན་པར་འཛིན་པའི་
བློ་སྤང་དུ་མི་རུང་བར་ཐལ། དེ་རྣམས་དོན་དམ་པའི་བདེན་པར་ཡོད་པའི་ཕྱིར།
ཁྱབ་པ་ཡོད་དེ། གཉེན་པོས་སྤང་ནུས་པ་ལ་ཡུལ་དོན་ལ་མེད་ཅིང་ཡུལ་ཅན་
འཁྲུལ་པས་ཁྱབ་པས་སོ། །ཐོགས་མེད་ཀྱིས།
དོན་ནི་དོན་དུ་གྲུབ་གྱུར་ན། །
ཤེས་པ་རྟོག་པ་མེད་མི་འགྱུར། །
དེ་མེད་པས་ན་སངས་རྒྱས་ཉིད། །
ཐོབ་པར་འཐད་པ་མ་ཡིན་ནོ། །
ཞེས་སོ། །འདོད་ན། སྟོན་པ་སངས་རྒྱས་ཆོས་ཅན། ཤེས་བྱའི་སྒྲིབ་པ་ཟད་པ་
མ་ཡིན་པར་ཐལ། དངོས་པོ་བདེན་པར་འཛིན་པ་མ་སྤངས་པའི་ཕྱིར། ཁྱབ་པ་
མེད་ན། དངོས་འཛིན་མ་སྤངས་ཀྱང་ཤེས་སྒྲིབ་སྤངས་པར་བརྗོད་པ་གང་ཡིན་
པ་དེ་ལ་བྱམས་པ་ཁོ་བོས་མཚར་དུ་བརྩིས་ཞེས་པ་བསྟིང་ཚིག་གོ། །དེ་ལྟར་
ཡང་། །
གཞན་གྱི་ཆོས་རྣམས་ཀྱང་ཡོད་ལ། །



སྐབས་ལྔ་པ་རྩེ་མོའི་སྦྱོར་བ་བསྟན་པ་
219
ཤེས་བྱ་ལ་ཡང་སྟོན་པ་ཡིས། །
སྒྲིབ་པ་ཟད་པར་བརྗོད་པ་གང་། །
དེ་ལ་ཁོ་བོས་མཚར་དུ་བརྩིས། །
ཞེས་སོ། །
གསུམ་པ་ཐར་པ་འདོད་ན་སྟོང་ཉིད་ཁས་བླང་དགོས་པར་བསྟན་པ་ལ་
གསུམ། ལྟ་བ་ཆོས་ཐམས་ཅད་མཐའ་བྲལ་དུ་བསྟན། དེ་རྟོགས་ཡང་དག་
པའི་ལྟ་བ། རྟོགས་ནས་གྲོལ་ཚུལ་ལོ། །དང་པོ་ནི། ཀུན་རྫོབ་ཏུ་རྟེན་འབྲེལ་མ་
འགགས་པར་སྣང་བ་འདི་ལ། དོན་དམ་པར་མི་མཐུན་ཕྱོགས་བསལ་བར་བྱ་བ་
ཅི་ཡང་མེད། གཉེན་པོའི་ཕྱོགས་བཞག་པར་བྱ་བ་ཅུང་ཟད་ཀྱང་མེད་པ་མཐའ་
གཉིས་སུ་མ་ལྷུང་བའོ། །གཉིས་པ་ནི། མཐའ་གཉིས་དང་བྲལ་བའི་ཆོས་ཉིད་
ཡང་དག་པ་ཉིད་ཅིར་ཡང་མི་འཛིན་པའི་ཚུལ་གྱིས་ཡང་དག་པར་ལྟ་བའོ། །
གསུམ་པ་ནི། དེ་ཁོ་ན་ཉིད་ཡང་དག་པའི་དོན་མངོན་སུམ་དུ་མཐོང་ན། དངོས་
པོར་འཛིན་པའི་ཤེས་སྒྲིབ་ལས་རྣམ་པར་གྲོལ་ལོ། །སྡུད་པར། །
བྱང་ཆུབ་སེམས་དཔའ་གང་ཞིག་རྟེན་ཅིང་འབྲེལ་འབྱུང་བ། །
སྐྱེ་མེད་ཟད་པ་མེད་པར་ཤེས་རབ་འདི་ཤེས་ཏེ། །
ཉི་མ་སྤྲིན་མེད་འོད་ཟེར་འཕྲོ་བས་མུན་བསལ་ལྟར། །
མ་རིག་འཐིབས་པོ་བཅོམ་ནས་རང་བྱུང་ཐོབ་པར་འགྱུར། །
ཞེས་པ་ལྟར་ཏེ།



220
མངོན་རྟོགས་རྒྱན་འགྲེལ་གཞུང་དོན་རབ་གསལ་
འདི་ལ་བསལ་བྱ་ཅི་ཡང་མེད། །
བཞག་པར་བྱ་བ་ཅུང་ཟད་མེད། །
ཡང་དག་ཉིད་ལ་ཡང་དག་ལྟ། །
ཡང་དག་མཐོང་ན་རྣམ་པར་གྲོལ། །
ཞེས་སོ། །
བཞི་པ་ངོ་བོ་མཐོང་ལམ་རྩེ་སྦྱོར་བཤད་པ་ལ། མཐོང་ལམ་རྩེ་སྦྱོར་གྱི་
ངོ་བོ་དང་། དེའི་བྱེད་པ་གཉིས། དང་པོ་ནི། སྦྱིན་པ་ལ་སོགས་ཕར་ཕྱིན་དྲུག་
པོ་རེ་རེར་ནི། སྦྱིན་སོགས་དྲུག་པོ་དེ་དག་ཕན་ཚུན་བསྡུས་ནས་སོ་དྲུག་ཏུ་ཕྱེ་བ་
གང་ཡིན་པ། སྐད་ཅིག་གཅིག་པའི་སྡུག་བསྔལ་ལ་ཆོས་ཤེས་པའི་བཟོད་པ་
ཡིས་བསྡུས་པ་འཁོར་གསུམ་རྣམ་པར་དག་པས་རབ་ཏུ་ཕྱེ་བ། རྣམ་པ་སུམ་ཅུ་
རྩ་དྲུག་ཅན་སྐྱེས་པ་གང་ཡིན་པ་དེ་ནི། རྩེ་མོའི་སྐབས་འདིར་མཐོང་བའི་ལམ་
ཡིན་ཏེ། དེ་སྐྱེས་པ་ནི་རྣམ་པར་རྟོག་པ་བཞིས་བསྡུས་པའི་མཐོང་སྤང་བརྒྱ་རྩ་
བརྒྱད་དང་། དེའི་བག་ཆགས་དང་བཅས་པ་དྲུངས་ཕྱུང་བ་ཡིན་ནོ། །
སྦྱིན་པ་ལ་སོགས་རེ་རེར་ནི། །
དེ་དག་ཕན་ཚུན་བསྡུས་པ་གང་། །
སྐད་ཅིག་གཅིག་པའི་བཟོད་པ་ཡིས། །
བསྡུས་པ་དེ་འདིར་མཐོང་བའི་ལམ། །
ཞེས་པས་སོ། །



སྐབས་ལྔ་པ་རྩེ་མོའི་སྦྱོར་བ་བསྟན་པ་
221
གཉིས་པ་དེའི་བྱེད་པ་ནི། མཉམ་བཞག་ཏུ་བཟོད་པ་ཐོབ་པ་དེ་ནས་
ཉོན་མོངས་པ་དང་ཤེས་བྱའི་སྒྲིབ་པའི་འཇིགས་པ་མེད་པས་སེང་གེ། ཡང་དང་
ཡང་དུ་འཇུག་པས་རྩེ་བའི་ཕྱིར། སེང་གེ་རྣམ་པར་རོལ་བའམ་རྣམ་པར་
བསྒྱིངས་པའི་ཏིང་ངེ་འཛིན། རྣམ་ཐར་བརྒྱད་སྙོམས་འཇུག་དགུ་ལ་སྙོམས་པར་
ཞུགས་ནས། དེ་ལས་ལངས་པ་རྗེས་ཐོབ་ཏུ་རྟེན་ཅིང་འབྲེལ་པར་འབྱུང་བ་ཡན་
ལག་བཅུ་གཉིས་ཀུན་ཉོན་ལུགས་མཐུན་དང་། རྣམ་བྱང་ལུགས་མི་མཐུན་ལ་
ཡང་དག་པར་རྟོག་པར་བྱེད་དོ། །སྤྱིར་དབུ་མ་པས་ཆོས་ཐམས་ཅད་རྟེན་འབྲེལ་
དུ་བཞག་ལ། འདིར་ནི་དངོས་པོའི་རྟེན་འབྲེལ་བསྟན་ནོ། །དེ་སྐད་དུ།
དེ་ནས་སེང་གེ་རྣམ་བསྒྱིངས་པའི། །
ཏིང་ངེ་འཛིན་ལ་སྙོམས་ཞུགས་ནས། །
རྟེན་ཅིང་འབྲེལ་འབྱུང་ལུགས་མཐུན་དང་། །
ལུགས་མི་མཐུན་ལ་རྟོག་པར་བྱེད། །
ཅེས་སོ། །
གསུམ་པ་སྒོམ་ལམ་རྩེ་སྦྱོར་ལ་གསུམ། རྟེན་སྒོམ་པའི་ལམ། སྤང་
བྱ་རྣམ་རྟོག །བརྟེན་པ་ཡོན་ཏན་ནོ། །དང་པོ་ལ་སྦྱོར་བ་སེང་གེ་རྣམ་བསྒྱིངས་
དང་། དངོས་གཞི་ཐོད་རྒལ་གཉིས་ལས། །
དང་པོ་ནི། འགོག་པ་དང་བཅས་པའི་སྙོམས་འཇུག་དགུ་ལ་ལུགས་
དང་མཐུན་པ་དང་མི་མཐུན་པར་སྙོམས་པར་འཇུག་པ་གཉིས་སོ། །གཉིས་པ་



222
-
མངོན་རྟོགས་རྒྱན་འགྲེལ་གཞུང་དོན་རབ་གསལ་
དངོས་གཞི་ཐོད་རྒལ་ལ་གསུམ། དངོས་གཞི་ཙམ་དང་། ཁྱད་པར་ཅན་
དང་། ཆེས་ཁྱད་པར་ཅན་ནོ། །དང་པོ་ནི། བསམ་གཏན་དང་པོ་ནས་འགོག་
པའི་བར་དུ་རེ་རེ་བརྒལ་ནས་སྙོམས་པར་འཇུག་པ་སྟེ། རྣམ་པ་གཉིས་སུ་སོང་
བའི་ཡ་གྱལ་སོང་བ་དང་པོའོ། །གཉིས་པ་ཁྱད་པར་ཅན་ནི། དེའི་འཕྲོ་ནས་
འགོག་པ་ལས་ལངས་ཏེ་བསམ་གཏན་དང་པོ་ལ། དེ་ནས་འགོག་པ་ལ། དེ་
ནས་གཅིག་རྒྱལ་གཉིས་པ་ལ། དེ་ནས་འགོག་པ་ལ། དེ་ནས་གཉིས་རྒལ་
གསུམ་པ་ལ། དེ་ནས་འགོག་པ་ལ། དེ་ནས་གསུམ་རྒྱལ་ཏེ་བཞི་པ་ལ། དེ་
ནས་འགོག་པ་ལ། དེ་ནས་བཞི་རྒལ་ཏེ་ནམ་མཁའ་ལ། དེ་ནས་འགོག་པ་
ལ༑ དེ་ནས་ལྔ་རྒལ་ཏེ་རྣམ་ཤེས་ལ། དེ་ནས་འགོག་པ་ལ། དེ་ནས་དྲུག་རྒལ་
ཏེ་ཅི་ཡང་མེད་པ་ལ། དེ་ནས་འགོག་པ་ལ། དེ་ནས་བདུན་རྒལ་ཏེ་སྲིད་རྩེ་ལ།
དེ་ནས་འགོག་པ་ལའོ། །འདིར་སྙོམས་འཇུག་བརྒྱད་ཀར་གྱི་རྗེས་ལ་འགོག་པ་
དང་བཅས་པ་ལ་འཇུག་པ་དགུ་པ་ལ་མི་ནུས་ཏེ། འགོག་པ་ལས་འགོག་པར་
ལྡང་བ་མི་སྲིད་པའི་ཕྱིར། དེས་ན་ཉེ་བའི་ཕྱིར་དང་ཤུགས་ཀྱིས་དེ་ལས་ལངས་
ནས་སྲིད་རྩེ་ལ། དེ་ནས་འདོད་པའི་ཁམས་སུ་གཏོགས་པའི་རྣམ་པར་ཤེས་པ་
མཉམ་བཞག་མིན་པ་གཅིག་གིས་མཚམས་བཟུང་སྟེ་བརྒྱད་བརྒལ་ནས་འགོག་
པ་ལ། དེ་ནས་མཉམ་པར་མ་བཞག་པ་ལ་གནས་པ་སོང་བ་རྣམ་པ་གཉིས་
པའོ། །གསུམ་པ་ཆེས་ཁྱད་པར་ཅན་ནི། འོངས་པ་གཅིག་སྟེ་དེའི་འཕྲོ་ནས་
གཅིག་རྒྱལ་སྲིད་རྩེ་ལ། དེ་ནས་འདོད་སེམས། དེ་ནས་གཉིས་རྒལ། ཅི་ཡང་



སྐབས་ལྔ་པ་རྩེ་མོའི་སྦྱོར་བ་བསྟན་པ་
223
ལ༑ དེ་བཞིན་དུ་བརྒྱད་བརྒལ་ནས་དང་པོ་ལ། དེ་ནས་འདོད་པའི་སེམས་ལ་
གནས་པ་ནི་མཉམ་བཞག་དང་རྗེས་ཐོབ་རིགས་མི་འདྲ་བ་སྤེལ་ནས་འགྲོ་བ་ནི་
ཐོད་རྒལ་གྱི་སྙོམས་འཇུག་སྟེ། །
འགོག་དང་བཅས་པའི་སྙོམས་འཇུག་དགུར། །
རྣམ་པ་གཉིས་སུ་སོང་འོངས་ནས། །
འདོད་པར་གཏོགས་པའི་རྣམ་པར་ཤེས། །
མཉམ་བཞག་མིན་པའི་མཚམས་བཟུང་སྟེ། །
ཐོད་རྒལ་དུ་ནི་སྙོམས་འཇུག་པ། །
གཅིག་དང་གཉིས་གསུམ་བཞི་དང་ལྔ། །
དྲུག་དང་བདུན་དང་བརྒྱད་བརྒལ་ནས། །
འགོག་པའི་བར་དུ་མི་འདྲར་འགྲོ། །
ཞེས་གསུངས། །
གཉིས་པ་སྤང་བྱ་རྣམ་རྟོག་ལ། གཟུང་རྟོག་དང་། འཛིན་རྟོག་གཉིས།
དང་པོ་གཟུང་རྟོག་ལ་འཇུག་པ་གཟུང་རྟོག་དང་། ལྡོག་པ་གཟུང་རྟོག་གཉིས།
དང་པོ་ལ་རྟོག་པའི་ཡུལ། ངོ་བོ། སྦྱར་ཏེ་བཤད་པ། དེའི་གཉེན་པོ་དང་བཞིའི་
དང་པོ་ནི། །
ཆོས་གཉིས། གང་ཟག་གཅིག །ཡོན་ཏན་གསུམ། ལམ་གསུམ་སྟེ་
དགུའི་མཇུག་ཏུ་ལ་སྦྱར་བའོ། །གཉིས་པ་ངོ་བོ་ནི། གཟུང་བའི་རྣམ་རྟོག་འདི་



༡༡
མངོན་རྟོགས་རྒྱན་འགྲེལ་གཞུང་དོན་རབ་གསལ་
གཅིག་སྟེ་དང་པོ་འཇུག་པར་བྱའོ་ཞེས་རྟོག་པའོ། །གསུམ་པ་སྦྱར་ཏེ་བཤད་པ་
ནི། རྟོག་པ་འདི་ནི་མཚན་གཞི་འཇུག་པ་གཟུང་རྟོག་ཏུ་མཚོན། དམིགས་ཡུལ་
འཇུག་བྱ་ལ་དམིགས་ནས་བདག་གིས་འཇུག་པར་བྱའོ་ཞེས་འཁྲུལ་པ་མཚན་
ཉིད་ཡིན་པས། ལ་འཇུག་བྱར་རྟོག་པ་ཞེས་ཐམས་ཅད་ལ་སྦྱར་རོ། །མདོར་
བསྡུས་ཏེ་སྤྱིའི་མཚན་ཉིད་སྟོན་པའི་ཆོས་དང༌། རང་གི་མཚན་ཉིད་རྒྱས་པར་
སྟོན་པ་དང་། ཡུལ་ལ་མི་སློབ་པ་སངས་རྒྱས་ཀྱིས་ཡོངས་སུ་མ་བཟུང་ཡང་
བསྟན་པ་ལྟར་སློབ་ན་སངས་རྒྱས་ཀྱིས་བཏང་བ་མེད་ཅིང་བཟུང་བ་དང་། ཡུམ་
ལ་སྤྱོད་པ་ལ་སྦྱོར་ལམ་གྱི་དུས་ཀྱི་ཡོན་ཏན་ཉོན་མོངས་པ་དང་བྲལ་བ་དོན་དམ་
པར་མེད་ཅིང་ཀུན་རྫོབ་ཏུ་ཡོད་པ་དང་། ཡུམ་སྒྲུབ་པ་མཐོང་ལམ་གྱི་དུས་ཀྱི་
ཡོན་ཏན་སོགས་དང་། དུས་གསུམ་པ་ཡུམ་སྒོམ་པའི་ལམ་གྱི་ཡོན་ཏན་སོགས་
དང་། ལེགས་པའི་ལམ་རྣམ་པ་གསུམ་སྟེ་ཞི་བ་ལ་སོགས་པས་མྱང་འདས་སུ་
སྦྱོར་བའི་ལམ་དང་། སྟོང་ཉིད་སྒྲུབ་པའི་མཐོང་ལམ་དང་། སྟོང་ཉིད་སྒོམ་
པའི་ལམ་མོ། །བཞི་པ་དེའི་གཉེན་པོ་ནི། སྒོམ་ལམ་གྱི་སྦྱོར་བ་ཉེར་བསྡོགས་
ཀྱི་ལམ་གྱི་སྐབས་སུ་སྤོང་བས་དེའི་རྣམ་པའི་སྤྱོད་ཡུལ་ཅན་ཏེ།། དེ་སྐད་དུ།
མདོར་བསྡུས་རྒྱས་དང་སངས་རྒྱས་ཀྱིས། །
བསྟང་བས་ཡོངས་སུ་མ་བཟུང་དང་། །
དུས་གསུམ་ཡོན་ཏན་མེད་པ་དང་། །
ལེགས་པའི་ལམ་ནི་རྣམ་གསུམ་ལ། །



སྐབས་ལྔ་པ་རྩེ་མོའི་སྦྱོར་བ་བསྟན་པ་
225
གཟུང་བའི་རྣམ་རྟོག་འདི་གཅིག་སྟེ། །
སྦྱོར་བའི་རྣམ་པའི་སྤྱོད་ཡུལ་ཅན། །
ཞེས་སོ། །
གཉིས་པ་ལྡོག་པ་གཟུང་རྟོག་ལ། ཡུལ། ངོ་བོ། སྦྱར་ཏེ་བཤད་པ།
སྐབས་གང་དུ་སྤོང་བ་དང་བཞིའི་དང་པོ་ནི།
ཚོགས་ལམ་གཉིས། སྦྱོར་ལམ་གཅིག །མཐོང་ལམ་གཅིག །སྒོམ་
ལམ་གཅིག །མི་སློབ་པའི་ལམ་གཅིག །དེ་དག་ལས་བཟློག་པ་དང་བསལ་བྱ་
སྟེ་དགུ་ལ་མཇུག་ཏུ་ལ་སྦྱར་བའོ། །གཉིས་པ་ངོ་བོ་ནི། གཟུང་རྟོག་གཉིས་པ་
ལྡོག་པ་གཟུང་རྟོག་ཏུ་ཤེས་པར་བྱའོ། །གསུམ་པ་སྦྱར་ཏེ་བཤད་པ་ནི། རྟོག་པ་
འདི་དག་མཚན་གཞི་ལྡོག་པ་གཟུང་རྟོག་ཏུ་མཚོན། ཉན་རང་གི་ཆོས་ལ་
དམིགས་ནས་ལྡོག་པར་བྱའོ་ཞེས་འཁྲུལ་པ་མཚན་ཉིད་ཡིན་པས་རེ་རེ་ལ་ལྡོག་
བྱར་རྟོག་པ་ཞེས་སྦྱར་རོ། །ཚོགས་ལམ་དུ་བྱང་ཆུབ་ཀྱི་སེམས་མི་སྐྱེ་བ་
དང་། ཟད་པ་དང་མི་སྐྱེ་བ་ཤེས་པའི་བྱང་ཆུབ་ཀྱི་སྙིང་པོ་མངོན་སུམ་དུ་བྱའོ་
ཞེས་ཡིད་ལ་མི་བྱེད་པ་དང་། སྦྱོར་ལམ་པ་ཐེག་དམན་རང་གི་འབྲས་བུ་ཐོབ་
པར་བྱའོ་ཞེས་ཡིད་ལ་བྱེད་པ་དང་། མཐོང་ལམ་པ་རྫོགས་པའི་བྱང་ཆུབ་ལ་
དམིགས་ཤིང་འཐོབ་བྱར་ཡིད་ལ་མི་བྱེད་པ་དང་། སྒོམ་ལམ་པ་གཟུགས་
སོགས་སུ་དམིགས་ཏེ་རྒྱུན་ལྡན་དུ་སྒོམ་པ་དང་། མི་སློབ་ལམ་དུ་སྒོམ་ལམ་པ་
གཏུགས་པས་དམིགས་བཅས་སུ་སྒོམ་པ་མེད་པ་དང་། སྒོམ་མི་སྒོམ་དེ་ལས་



226
མངོན་རྟོགས་རྒྱན་འགྲེལ་གཞུང་དོན་རབ་གསལ་
བཟློག་སྟེ་བར་ཆད་ཡོད་མེད་འདྲེས་མར་སྒོམ་པ་དང་། དེ་བཞིན་ཉིད་ཇི་ལྟབ་
བཞིན་གྱི་དོན་མིན་པར་རྣམ་པར་རྟོག་པ་སྟེ། ཉན་རང་ཞེས་ཀུན་གྱི་མགོར་སྦྱར་
རོ། །བཞི་པ་སྐབས་གང་དུ་སྤོང་བ་ནི། སྒོམ་པའི་ལམ་གྱི་སེམས་ཟག་མེད་ཀྱི་
ཡེ་ཤེས་དང་སེམས་བྱུང་ཤེས་རབ་སོགས་འཇུག་པའི་སྐབས་སུ་སྤོང་བས་དེའི་
ཡུལ་ཅན་ཡིན་པར་བཞེད་དེ། ཇི་སྐད་དུ།
གཉིས་པ་སེམས་དང་སེམས་བྱུང་རྣམས། །
འཇུག་པའི་ཡུལ་ཅན་ཡིན་བཞེད་དེ། །
སེམས་མི་སྐྱེ་དང་བྱང་ཆུབ་ཀྱི། །
སྙིང་པོ་ཡིད་ལ་མི་བྱེད་དང་། །
ཐེག་པ་དམན་པ་ཡིད་བྱེད་དང་། །
རྫོགས་པའི་བྱང་ཆུབ་ཡིད་མི་བྱེད། ། །
སྒོམ་དང་སྒོམ་པ་མེད་པ་དང་། །
དེ་དག་ལས་ནི་བཟློག་ཉིད་དང་། །
ཇི་བཞིན་དོན་མིན་རྣམ་རྟོག་པ། །
སྒོམ་པའི་ལམ་ལ་ཤེས་པར་བྱ། །
ཞེས་སོ། །
གཉིས་པ་འཛིན་རྟོག་ལ། རྫས་འཛིན་དང་། བཏགས་འཛིན་རྟོག་པ་
གཉིས། དང་པོ་ལ་ཡུལ། ངོ་བོ། སྦྱར་ཏེ་བཤད་པ་གསུམ་གྱི་དང་པོ་ནི།



སྐབས་ལྔ་པ་རྩེ་མོའི་སྦྱོར་བ་བསྟན་པ་
227
ལ་མཇུག་ཏུ་སྦྱར་བ་དགུ་སྟེ། ཡུལ་ཡུལ་ཅན་གཉིས་ལས། དང་པོ་
གཉིས་ཡུལ། ཡུལ་ཅན་ལ་འཕགས་ལམ་ནི་ཤེས་རབ་གསུམ། ཐབས་
གཉིས། སོ་སྐྱེའི་ལམ་ནི་ཕྱི་མ་གཉིས་སོ། །གཉིས་པ་ངོ་བོ་ནི། འདིར་རྟོག་
དགུ་མཚན་གཞི་འཛིན་རྟོག་དང་པོ་རྫས་འཛིན་རྟོག་པར་མཚོན། སོ་སོ་སྐྱེ་བོའི་
གང་ཟག་རྫས་སུ་ཡོད་པ་ཉིད་འཛིན་པར་བྱེད་པ་ཡིན་ནོ་ཞེས་འཁྲུལ་པ་མཚན་ཉིད་
དུ་ཤེས་པ་བྱ་བར་བསྒྲགས་པ་ཡིན་ནོ། །གསུམ་པ་སྦྱར་ཏེ་བཤད་པ་ནི། ལ་
རྫས་ཀྱི་འཛིན་པར་རྟོག་ཅེས་ཀུན་ལ་སྦྱར་རོ། །རྟོག་པའི་སྤྱོད་ཡུལ་བདག་དང་
སེམས་ཅན་དང་གང་ཟག་གི་ཐ་སྙད་དུ་བཏགས་པ་དང་། གཟུགས་སོགས་
ཆོས་ཀྱི་ཐ་སྙད་དུ་བཏགས་པ་དང་། མཁྱེན་གསུམ་ཀུན་རྫོབ་ཏུ་སྟོང་པ་ཉིད་མིན་
པར་ཡོད་པ་དང་། ཆོས་རྣམས་ལ་མི་རྟག་སོགས་སུ་དམིགས་ཤིང་ཆགས་པ་
དང་། ཐེག་ཆེན་པས་ཆོས་ཐམས་ཅད་རང་བཞིན་མེད་པས་རབ་ཏུ་རྣམ་པར་
འབྱེད་པའི་བདག་ཉིད་དང་། ཉན་རང་ཀུན་ཕྱི་ནང་གི་དངོས་པོའི་ཆེད་དུ་བྱ་བ་ལ་
དམིགས་ཏེ་སྒྲུབ་པ་བྱེད་པ་དང་། ཐེག་ཆེན་པས་ཐེག་པ་གསུམ་གྱི་ལམ་གྱིས་
ངེས་པར་འབྱུང་བ་དང་། སོ་སྐྱེས་གཞན་གྱིས་བྱིན་པའི་ཡོན་ནི་སྦྱོང་ཞིང་དག་
པར་ནུས་པ་མ་ཡིན་པ་དང་། ཕྱིན་དྲུག་གི་སྤྱོད་པ་འཁོར་གསུམ་དུ་རྟོག་པའི་དྲི་
མས་རྣམ་པར་འཁྲུགས་པ་སྟེ། དེ་སྐད་དུ། །
སེམས་ཅན་བཏགས་པའི་སྤྱོད་ཡུལ་དང་། །
ཆོས་བཏགས་པ་དང་སྟོང་མིན་ཉིད། །



228
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཆགས་དང་རབ་འབྱེད་བདག་ཉིད་དང་། །
དངོས་པོར་བྱེད་དང་ཐེག་གསུམ་དང་། །
ཡོན་ནི་དག་པ་མ་ཡིན་དང་། །
སྤྱོད་པ་རྣམ་པར་འཁྲུགས་པ་ལ། །
འཛིན་པར་བྱེད་པ་དང་པོར་དེ། །
ཤེས་པར་བྱ་བར་བསྒྲགས་པ་ཡིན། །
ཞེས་གསུངས། །
གཉིས་པ་བཏགས་འཛིན་རྟོག་པ་ལ་མདོར་བསྟན་དང་། རྒྱས་བཤད་
གཉིས། དང་པོ་ནི། སེམས་ཅན་གྱི་ཐ་སྙད་དུ་བཏགས་པ་དང་། དེའི་རྣམ་
འཇོག་གི་རྒྱུ་ཡུལ་དུ་ཡོད་པ་ཅན་རྫས་འཛིན་ལས་གཞན་བཏགས་འཛིན་རྟོག་པ་
རྣམ་པ་དགུ་ནི། གཉེན་པོ་སྒོམ་པའི་ལམ་དང་འབྲེལ་བའི་སྤང་བྱ་མི་མཐུན་
ཕྱོགས་ཡིན་ཏེ། སྒོམ་ལམ་དེ་ཡིས་རྣམ་པར་འཇོམས་པའི་ཕྱིར།
སེམས་ཅན་བཏགས་དང་དེའི་རྒྱུ་ཡི། །
ཡུལ་ཅན་དེ་ཡིས་རྣམ་འཇོམས་པས། །
སྒོམ་པའི་ལམ་དང་འབྲེལ་བ་ཡི། །
མི་མཐུན་ཕྱོགས་གཞན་རྣམ་པ་དགུ། །
ཞེས་སོ། །
གཉིས་པ་རྒྱས་བཤད་ལ་ཡུལ། ངོ་བོ། སྦྱར་ཏེ་བཤད་པ་གསུམ་གྱི་



སྐབས་ལྔ་པ་རྩེ་མོའི་སྦྱོར་བ་བསྟན་པ་
229
དང་པོ་ནི། ལ་ཀུན་ཏུ་རྨོངས་པ་ལ་ཞེས་ཀུན་ལ་སྦྱར་ཏེ། རྨོངས་པའི་ཆོས་དང་
ལྡན་པའི་གང་ཟག་བཏགས་པར་ཡོད་པ་ཉིད་ཡུལ་དུ་བསྟན་པའམ། ཡང་ན་
རྨོངས་པའི་ཡུལ་ཡིན་པས་རྨོངས་པ་ལ་ཞེས་བཏགས་པའོ། །འཕགས་པ་ནི།
གཉིས་མེད་ལ་ཡན་ཆད་ཡུལ་ཀུན་རྨོངས་ལ་ངོ་བོར་འཆད་པར་གསལ་ལོ། །དེ་
ཡང་སྒྲིབ་པ་ལ་རྨོངས་པ་གསུམ། གཉེན་པོ་ལ་གཅིག །ཤེས་བྱ་ལ་ལྔ་སྟེ་
དགུའོ། །གཉིས་པ་ངོ་བོ་ནི། རྣམ་རྟོག་འདི་དག་མཚན་གཞི་རྟོག་པ་ཐ་མ་
བཏགས་འཛིན་རྟོག་པར་མཚོན། སྣང་བ་ཙམ་གྱི་ཡུལ་ཅན་སྐྱེས་བུ་བཏགས་པ་
བར་ཡོད་པ་ཉིད་དུ་འཛིན་པར་བྱེད་པའོ་ཞེས་འཁྲུལ་པ་མཚན་ཉིད་དུ་བཞེད་དོ། །
གསུམ་པ་སྦྱར་ཏེ་བཤད་པ་ནི། བཏགས་པའི་འཛིན་པར་རྟོག་ཅེས་རེ་རེ་ལ་སྦྱར་
རོ། །ཀུན་མཁྱེན་གསུམ་སྟེ་རྣམ་མཁྱེན་དང་། ལམ་ཤེས་དང་། གཞི་ཤེས་ཀྱི་
བདག་ཉིད་ཇི་ལྟ་བ་བཞིན་དུ་རང་རང་དང་འབྲེལ་བའི་སྒྲིབ་པ་རྣམ་པ་གསུམ་
དང་། སྒྲིབ་པ་ཐམས་ཅད་ཞི་བའི་ལམ་ཡུམ་དང་། ཆོས་ཅན་གཟུགས་སོགས་
དང༌། ཆོས་ཉིད་དེ་བཞིན་ཉིད་དང་སོགས་པ་ཆོས་ཀྱི་དབྱིངས་ཡང་དག་པའི་
མཐའ་རྣམས་མཚུངས་པར་ལྡན་པ་སྟེ་དབྱེར་མེད། མི་ལྡན་པ་སྟེ་དབྱེར་མེད་
མིན་པ་དང་། ཐེག་ཆེན་སྤངས་རྟོགས་གཞན་དང་མི་མཉམ་ཞིང་ཐུན་མོང་
མིན་པ་དང་། དུ ཁ་ལ་སོགས་པའི་བདེན་བཞི་སྒྱུ་མ་ལྟ་བུ་དང་། ཉོན་མོངས་
པ་རྣམས་ཀྱི་རང་བཞིན་གདོད་ནས་ཟད་སྐྱེ་མེད་པ་དང་། གཟུང་འཛིན་གཉིས་སུ་
མེད་པ་སྟེ། ཇི་སྐད་དུ།



230
མངོན་རྟོགས་རྒྱན་འགྲེལ་གཞུང་དོན་རབ་གསལ་
བདག་ཉིད་ཇི་བཞིན་ཀུན་མཁྱེན་ནི། །
གསུམ་གྱི་སྒྲིབ་པ་རྣམ་གསུམ་དང་། །
ཞི་ལམ་དེ་བཞིན་ཉིད་སོགས་དང་། །
མཚུངས་པར་ལྡན་དང་མི་ལྡན་དང་། །
མི་མཉམ་སྡུག་བསྔལ་ལ་སོགས་དང་། །
ཉོན་མོངས་རྣམས་ཀྱི་རང་བཞིན་དང་། །
གཉིས་སུ་མེད་ལ་ཀུན་རྨོངས་ལ། །
རྣམ་པར་རྟོག་པ་ཐ་མར་བཞེད། །
ཅེས་སོ། །
དོན་བསྡུ་ནི། སྒོམ་ལམ་གྱི་མི་མཐུན་ཕྱོགས་སོགས་རྟོག་པ་རྣམ་པ་
བཞི་པོ་དེ་དག་སྤང་བ་ཉིད་དུ་གཉེན་པོ་སྒོམ་ལམ་རྣམ་པ་བཞི་ཡང་། སྤང་བྱ་
དེའི་དབྱེ་བས་གཉེན་པོ་ཐ་དད་དོ་ཞེས་བྱ་བར་ཁོང་དུ་ཆུད་པར་བྱའོ། །
གསུམ་པ་བརྟེན་པ་ཡོན་ཏན་ནི། ལུང་ལས།
བྱི་བ་ནེ་ཙོ་ཆ་ག་བ། །
ཧ་ཅང་ཆར་ཆེ་ཆར་ཆུང་དང་། །
རྒྱལ་པོ་ངན་པར་གྱུར་པ་སྟེ། །
འདི་དག་འཇིག་རྟེན་ཡམས་ཞེས་བྱ། །
ཞེས་པ་ལྟར་ཡོན་ཏན་ཕུན་སུམ་ཚོགས་པའི་གེགས་སམ། ཡོན་ཏན་གྱི་འབྲས་



སྐབས་ལྔ་པ་རྩེ་མོའི་སྦྱོར་བ་བསྟན་པ་
231
བུ་ལ་འཚེ་བར་བྱེད་པས་ཡམས་ནད་དང་འདྲ་བའི་རྟོག་པ། སྒོམ་སྤང་ཆུང་ངུའི་
ཆུང་ངུས་བསྡུས་པ་ལ་སོགས་པ་འདི་རྣམས་ཟད་ནས་ནི། ཡོན་ཏན་དེ་དག་
བསྟེན་པ་ལ་འགལ་རྐྱེན་མེད་ཅིང་མཐུན་རྐྱེན་ཚང་བ་དཔེར་ན། ནད་པ་ནད་ལས་
གྲོལ་ཏེ་ཡུན་རིང་ལོན་ནས་དགའ་བས་དབུགས་ཕྱིན་པ་ཐོབ་པ་ལྟར། སྙིང་རྗེས་
གཞན་གྱི་དབང་དུ་གྱུར་པས་རྣམ་པ་ཀུན་ཏུ་འགྲོ་བ་ཡི་གནས་སྐབས་དང་།
མཐར་ཐུག་གི་བདེ་བ་སྒྲུབ་པར་བྱེད་པའི་ཐེག་པ་གསུམ་གྱི་ཡོན་ཏན་ཕུན་སུམ་
ཚོགས་པ་ཀུན་བསྡུས་པ་སྟེ། ཡོན་ཏན་ངང་གིས་འདུ་བའི་དཔེ་ནི། རྒྱ་མཚོ་ཆེ་
ལ་ཆུ་བོ་བཞི་དག་ངང་གིས་འདུ་བ་བཞིན་དུ། སྒོམ་པའི་ལམ་ཆེན་པོའི་ཆེན་པོ་
ལ་གནས་པ་སྤངས་རྟོགས་ཀྱི་འབྲས་བུ་མཆོག་གིས་མཛེས་ཤིང་སྤ་བ་ཡིས།
བྱང་ཆུབ་སེམས་དཔའ་ཆེན་པོ་དེ་ལ་ནི། མངོན་དུ་འོང་བ་རྣམ་པ་ཀུན་ཏུ་བརྟེན་
པར་བྱེད་དོ། །དེ་ལྟར་ཡང་།
ཡམས་ནད་འདི་རྣམས་ཟད་ནས་ནི། །
ཡུན་རིང་ལོན་ནས་དབུགས་ཕྱིན་ལྟར། །
རྣམ་པ་ཀུན་ཏུ་འགྲོ་བ་ཡི། །
བདེ་སྒྲུབ་ཡོན་ཏན་ཕུན་ཚོགས་ཀུན། །
རྒྱ་མཚོ་ཆེ་ལ་ཆུ་བོ་བཞིན། །
འབྲས་བུ་མཆོག་གིས་སྤ་བ་ཡི། །
སེམས་དཔའ་ཆེན་པོ་དེ་ལ་ནི། །



232
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཡན་ཆད་ལ་བཀོད་པ་སའི་བསོད་ནམས་མང་ཆེ་ལྟ་བུའི་ཏིང་ངེ་ལས་པ་
རྣམ་པ་ཀུན་ཏུ་བརྟེན་པར་བྱེད། །
ཅེས་སོ། །
བཞི་པ་བར་ཆད་མེད་པའི་རྩེ་སྦྱོར་ལ། བར་ཆད་མེད་རྩེའི་ངོ་བོ། ཁྱད་
པར་གྱི་ཆོས་དམིགས་རྣམ། བསལ་བྱ་ལོག་སྒྲུབ་དང་གསུམ།
དང་པོ་ནི། བསྒོམ་པའི་ལམ་མཐར་ཐུག་པ་ནི་བར་ཆད་མེད་པའི་ལམ་
ཡིན་པས་དེ་བཤད་པ་ནི། འགའ་ཞིག་གིས་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་ཀྱི་སྐྱེ་བོ་རྣམས་ཉན་ཐོས་དང་བསེ་རུའི་རྟོགས་པ་ཕུན་ཚོགས་ལ་
བཀོད་པའི་དགེ་བ་དང་། བྱང་ཆུབ་སེམས་དཔའི་སྐྱོན་མེད་པ་སྟེ། ས་དང་པོ་
ཡན་ཆད་ལ་བཀོད་པའི་དགེ་བ་གང་ཡིན་པ་རྣམས་དཔེར་མཛད་ནས། དེ་བས་
ཁྱད་པར་དུ་འཕགས་པའི་བསོད་ནམས་མང་པོ་ཉིད་ཀྱིས་ནི། སངས་རྒྱས་ཉིད་
ཀྱི་གོ་འཕང་ལ་བར་མེད་དེ་བར་ཆད་མེད་པའི་རྡོ་རྗེ་ལྟ་བུའི་ཏིང་ངེ་འཛིན་ནོ། །
དེས་དེ་མ་ཐག་ཏུ་ཐོབ་པ་འབྲས་བུ་སངས་རྒྱས་ཉིད་དེ་ནི་རྣམ་པ་ཀུན་མཁྱེན་པ་
ཉིད་དེ།
སྟོང་གསུམ་སྐྱེ་བོ་ཉན་ཐོས་དང་། །
བསེ་རུའི་རྟོགས་པ་ཕུན་ཚོགས་དང་། །
བྱང་ཆུབ་སེམས་དཔའི་སྐྱོན་མེད་ལ། །
བཀོད་པའི་དགེ་བ་དཔེར་མཛད་ནས། །
བསོད་ནམས་མང་པོ་ཉིད་ཀྱིས་ནི། །



སྐབས་ལྔ་པ་རྩེ་མོའི་སྦྱོར་བ་བསྟན་པ་
233
སངས་རྒྱས་ཉིད་ཀྱི་བར་མེད་དེ། །
བར་ཆད་མེད་པའི་ཏིང་ངེ་འཛིན། །
དེ་ནི་རྣམ་པ་ཀུན་མཁྱེན་ཉིད། །
ཅེས་གསུངས། །
གཉིས་པ་ཁྱད་པར་གྱི་ཆོས་དམིགས་རྣམ་ནི། རྣམ་མཁྱེན་འདིའི་
དམིགས་པའི་རྐྱེན་ཆོས་ཐམས་ཅད་ཡོད་མེད་ལ་སོགས་པའི་དངོས་པོ་གང་ཡང་
མེད་པའི་རང་བཞིན་ནོ། །བདག་པོའི་རྐྱེན་ནི། ས་དང་པོ་ནས་རྒྱུན་མཐའི་བར་
དུ་བདེན་གཉིས་ཀྱི་ཆོས་ཉིད་ཡང་ཡང་བསྒོམས་ཏེ་འདྲིས་པར་བྱས་པ་མི་བརྗེད་
པའི་དྲན་པ་ཡིན་པར་བཞེད་དོ། །རྣམ་པའམ་རང་བཞིན་སྤྲོས་པ་མ་ལུས་པ་རང་
བཞིན་གྱིས་ཞི་བ་ཉིད་དོ། །རྒྱུ་རིགས་དེ་མ་ཐག་རྐྱེན་བར་ཆད་མེད་རྩེའོ། །དེ་
སྐད་དུ།
འདི་ཡི་དམིགས་པ་དངོས་མེད་དེ། །
བདག་པོ་དྲན་པ་ཡིན་པར་བཞེད། །
རྣམ་པ་ཞི་ཉིད་
ཅེས་སོ། །
གསུམ་པ་བསལ་བྱ་ལོག་སྒྲུབ་ལ་མདོར་བསྟན་དང་། རྒྱས་བཤད་
གཉིས་ཀྱི་དང་པོ་ནི། རྣམ་མཁྱེན་བར་ཆད་མེད་རྩེ་འདིའི་དམིགས་པ་ལ་སོགས་
པ་ལ་ནི། དངོས་པོ་ལ་སྒྲོ་སྐུར་དུ་རབ་ཏུ་སྨྲ་བ་རྣམས་གཅིག་ནས་གཅིག་ཏུ་



མངོན་རྟོགས་རྒྱན་འགྲེལ་གཞུང་དོན་རབ་གསལ་
བརྒྱུད་མར་རྒོལ་ཏེ། །
འདི་ལ་ནི། །
རབ་ཏུ་སྨྲ་རྣམས་བརྒྱུད་མར་རྒོལ། །
ཅེས་སོ། །
གཉིས་པ་རྒྱས་བཤད་ལ། བསལ་བྱ་ཀླན་ཀ །སེལ་བྱེད་ལན། དེ་
གཉིས་སྦྱར་ཏེ་བཤད་པ་དང་གསུམ། དང་པོ་ལ་ལོག་པར་རྟོག་པའི་ཆོས་བཞི།
ཡུལ་གང་ལ། གང་ཟག་གང་། ཇི་ལྟར། གྲངས་ངེས་སོ། །
དང་པོ་ནི། ལ་མཇུག་ཏུ་སྦྱར་བ་བཅུ་དྲུག་གོ། །གཉིས་པ་ནི། དོན་
དམ་ལ་བརྟེན་ནས་ཀུན་རྫོབ་དང་། ཀུན་རྫོབ་ལ་བརྟེན་ནས་དོན་དམ་དང་འགལ་
བ་སྨྲ་བ་ཐབས་མི་མཁས་པ་རྣམས་སོ། །གསུམ་པ་ནི། འཕགས་པ་ལྟར་ན་
རྣམ་མཁྱེན་དངོས་སམ། སློབ་དཔོན་ལྟར་ན་རྣམ་ཀུན་མཁྱེན་ཉིད་ཀྱི་རྒྱུ་ལ་དེར་
བཏགས་པ་བར་ཆད་མེད་རྩེའི་རྟེན་ཅན་ཏེ། ཡུལ་ཅན་ཆོས་ཐམས་ཅད་ངོ་བོ་མེད་
ན་རྣམ་མཁྱེན་གྱི་དམིགས་པར་འགལ་ཞེས་སོགས་ཆོས་བཅུ་དྲུག་མི་སྲིད་པར་
རྩོད་པའོ། །བཞི་པ་ནི། རྣམ་པ་བཅུ་དྲུག་དག་ཏུ་བཞེད་དོ། །བཅུ་དྲུག་ནི།
ལམ་སྒོམ་པའི་དམིགས་རྣམ་ལ་ལོག་པར་རྟོག་པ་གཉིས། བསྒོམས་པའི་
འབྲས་བུ་ལ་ལོག་པར་རྟོག་པ་གཅིག །གཞིའི་གནས་ལུགས་ཀུན་རྫོབ་
དང༌། དོན་དམ་བདེན་པ་མི་འཐད་པར་རྩོད་པ་གཉིས། སྤྱོད་པ་མི་འཐད་པར་
ཐལ་བ་གཅིག །སྤྱོད་པའི་རྟེན་སྐྱབས་འགྲོ་ཡུལ་དང་བཅས་པ་མི་འཐད་པར་



སྐབས་ལྔ་པ་རྩེ་མོའི་སྦྱོར་བ་བསྟན་པ་
235
ཐལ་བ་གསུམ། སྤྱོད་པའི་ཁྱད་པར་མི་འཐད་པར་ཐལ་བ་གཅིག །མངོན་
རྟོགས་དང་དེའི་སྤང་བྱ་མི་འཐད་པར་ཐལ་བ་གཉིས། ལམ་གྱི་ངོ་བོ་མི་འཐད་
པར་ཐལ་བ་གཅིག །སྤང་གཉེན་གྱི་དབྱེ་བ་མི་འཐད་པར་ཐལ་བ་གཅིག །
བསྒོམ་བྱ་རང་སྤྱིའི་མཚན་ཉིད་མི་འཐད་པར་ཐལ་བ་གཅིག །དེ་སྒོམ་པ་མི་
འཐད་པར་ཐལ་བ་གཅིག་གོ། །
གཉིས་པ་སེལ་བྱེད་ལན་ནི། ལང་གཤེགས་ལས།
ཀུན་རྫོབ་ཏུ་ནི་ཐམས་ཅད་ཡོད། །
དམ་པའི་དོན་དུ་ཡོད་མ་ཡིན། །
དེས་ན་དངོས་པོ་གཅིག་ཉིད་ལ། །
ཡོད་དང་མེད་པར་ཇི་ལྟར་འགལ། །
ཞེས་པ་ལྟར་བདེན་པ་གཉིས་ལ་བརྟེན་ནས་མི་འགལ་བའི་ཚུལ་སྟོན་པ་ནི་ལན་
ནོ། །
གསུམ་པ་དེ་གཉིས་སྦྱར་ཏེ་བཤད་པ་ནི། རྣམ་མཁྱེན་གྱི་དམིགས་པ་མི་
འཐོད་པར་ཐལ། ཆོས་ཐམས་ཅད་ངོ་བོ་མེད་པའི་ཕྱིར་ཞེ་ན། དོན་དམ་པར་
བསལ་བ་མེད། ཀུན་རྫོབ་ཏུ་རྟགས་མ་གྲུབ། དོན་དམ་དུ་མེད་པའི་ཕྱིར། ཀུན་
རྫོབ་ཏུ་མི་འཐད་པར་ཐལ་ཞེ་ན། ཁྱབ་པ་མེད་དེ། དོན་དམ་པར་ཆོས་ཐམས་
ཅད་དངོས་པོ་མེད་པ་ཉིད་དུ། ཀུན་རྫོབ་ཏུ་རྣམ་མཁྱེན་གྱི་དམིགས་པར་འཐད་
དེ། དེ་བཞིན་དུ་གཞན་ལའང་སྦྱར་རོ། །དམིགས་པ་དེའི་ངོ་བོ་ཉིད་རྣམ་མཁྱེན་



236
མངོན་རྟོགས་རྒྱན་འགྲེལ་གཞུང་དོན་རབ་གསལ་
གྱི་ཡུལ་དུ་ངེས་པར་གཟུང་བ་མེད་པར་ཐལ། དམིགས་པ་དངོས་པོ་ཡོད་མེད་
གང་ཡང་མ་ཡིན་པས་ཤེས་བྱར་མ་གྲུབ་པས་སོ་ཞེ་ན། ཁྱབ་པ་མེད་དེ། དེ་ལྟ་
བུའི་དེ་ཁོ་ན་དེ་རྣམ་མཁྱེན་གྱི་ཡུལ་ཆོས་ཉིད་ཀྱི་ངོ་བོར་འཐད་དོ། །རྣམ་ཀུན་
མཁྱེན་ཉིད་ཀྱི་ཡེ་ཤེས་མེད་པར་ཐལ། ཤེས་བྱ་དངོས་པོ་ཡོད་མེད་གང་ཡང་མ་
དམིགས་པའི་ཕྱིར་ཞེ་ན། དོན་དམ་པར་ཤེས་བྱ་འགའ་ཡང་མ་གཟིགས་
ཤིང་། ཀུན་རྫོབ་ཏུ་ལོ་ཀའི་ཐ་སྙད་དངོས་མེད་སོགས་རྟོགས་པ་རྣམ་མཁྱེན་གྱི་
ཡེ་ཤེས་སུ་འཐད་དོ། །དམ་པའི་དོན་དང་ཀུན་རྫོབ་ཀྱི་བདེན་པ་གཉིས་མེད་པར་
ཐལ། སྤྲོས་བྲལ་དེ་བཞིན་ཉིད་ཡིན་པའི་ཕྱིར་ཞེ་ན། སྤྲོས་བྲལ་ཡིན་པ་དེ་ལྟར་
མ་རྟོགས་པའི་ཡུལ་ཀུན་རྫོབ་དང་། རྟོགས་པའི་ཡུལ་དོན་དམ་པའི་བདེན་པར་
འཐད་དོ། །སྦྱོར་བ་མེད་པར་ཐལ། སྦྱར་ས་སྦྱོར་པོ་ཆེད་དུ་བྱ་བ་རྣམས་མེད་
པའི་ཕྱིར་ཞེ་ན། ཁྱབ་པ་མེད་དེ། ཆོས་གསུམ་མེད་པར་རྟོགས་ནས་ཅི་ལའང་
མི་སྦྱོར་བ་ཉིད་སྦྱོར་བའོ། །སངས་རྒྱས་དཀོན་མཆོག་མེད་པར་ཐལ། རྟོགས་
བྱ་ཅི་ཡང་མེད་པའི་ཕྱིར་ཞེ་ན། ཁྱབ་པ་མེད་དེ། དེ་རྟོགས་ན་ཡང་དག་པའི་དོན་
རྟོགས་པས་སངས་རྒྱས་སུ་འཐད་དོ། །ཆོས་དཀོན་མཆོག་མེད་པར་ཐལ།
ཆོས་ཐམས་ཅད་མིང་ཙམ་དུ་ཟད་པའི་ཕྱིར་ཞེ་ན། ཁྱབ་པ་མེད་དེ། དེའི་ཕྱིར་
བྱང་ཆུབ་མིང་ཙམ་དུ་སྟོན་པ་དང་རྟོགས་པའི་ཆོས་འཐད་དོ། །དགེ་འདུན་དཀོན་
མཆོག་མེད་པར་ཐལ། གཟུགས་ནས་རྣམ་མཁྱེན་གྱི་བར་ལ་དམིགས་ནས་
སྒོམ་པ་མེད་པའི་ཕྱིར་ཞེ་ན། ཁྱབ་པ་མེད་དེ། དེའི་ཕྱིར་མི་དམིགས་པར་སྒོམ་



སྐབས་ལྔ་པ་རྩེ་མོའི་སྦྱོར་བ་བསྟན་པ་
237
པ་པོ་དགེ་འདུན་འཐད་དོ། །རྣམ་མཁྱེན་གྱི་རྒྱུ་ཐབས་ལ་མཁས་པ་མེད་པར་
ཐལ། སྦྱིན་བྱ་སྦྱིན་བྱེད་མེད་པའི་ཕྱིར་ཞེ་ན། མ་ཁྱབ་སྟེ། འཁོར་གསུམ་མི་
དམིགས་པའི་ཕྱིན་དྲུག་ལ་སྤྱོད་པ་ཐབས་བཅས་སུ་འཐད་དོ། །ཐུབ་པའི་རྟོགས་
པ་མེད་པར་ཐལ། མཐའ་བཞི་རྟོགས་པ་དེའི་རྟོགས་པ་མ་ཡིན་པའི་ཕྱིར་ཞེ་
ན༑ མ་ཁྱབ་སྟེ། དེའི་ཕྱིར་མུ་བཞི་དང་བྲལ་བ་ཡོད་མེད་མཉམ་ཉིད་དུ་རྟོགས་
པ་དེའི་རྟོགས་པར་འཐད་དོ། །རྟག་འཛིན་སོགས་ཕྱིན་ཅི་ལོག་མིན་པར་
ཐལ། མི་རྟག་སོགས་མ་གྲུབ་པའི་ཕྱིར་ཞེ་ན། རྟག་མི་རྟག་སོགས་གང་ཡང་
མ་གྲུབ་པ་ལ། རྟག་པར་འཛིན་སོགས་སྤྲོས་པར་འཐད་དོ། །སངས་རྒྱས་ཀྱི་
ལམ་མིན་པར་ཐལ། ཤེས་རབ་ཀྱི་ས་ཉན་རང་གི་ལམ་སྒོམ་པའི་ཕྱིར་ཞེ་ན།
ཁྱབ་པ་མེད་དེ། ཐབས་ཀྱིས་མྱང་འདས་མངོན་དུ་མི་བྱེད་པས་སངས་རྒྱས་ཀྱི་
ལམ་ཡིན་ནོ། །སྤོང་བྱེད་གཉེན་པོ་དང་སྤང་བྱ་མི་མཐུན་ཕྱོགས་མེད་པར་
ཐལ། བླང་དོར་མེད་པའི་ཕྱིར་ཞེ་ན། དོན་དམ་པར་བླང་དོར་མེད་ཀྱང་། ཀུན་
རྫོབ་པའི་ངོ་བོར་དེ་ལྟར་མ་རྟོགས་པ་སྤང་བྱ་རྟོགས་པ་གཉེན་པོར་འཐད་དོ། །
ཆོས་རྣམས་ཀྱི་མཚན་ཉིད་མེད་པར་ཐལ། མཚན་གཞི་མེད་པའི་ཕྱིར་ཞེ་ན།
དོན་དམ་དུ་འདོད་ཅིང་། ཀུན་རྫོབ་ཏུ་མཚན་ཉིད་མེད་པ་ཉིད་མཚན་ཉིད་དུ་འཐད་
དོ། །ཡུམ་སྒོམ་པ་མེད་པར་ཐལ། བསྒོམ་བྱ་རང་སྤྱིའི་མཚན་ཉིད་མེད་པའི་
ཕྱིར་ཞེ་ན། དེའི་ཕྱིར་དེ་རྟོགས་ནས་སྒོམ་པ་འཐད་དོ། །དེ་བས་ན་ཀུན་རྫོབ་དང་
དོན་དམ་པ་རྣམ་པ་ཕྱེ་ནས་ཀླན་ཀ་དག་བཅོམ་པས། བྱང་ཆུབ་སེམས་དཔའ་



238
རྣམས་བདེན་པ་ཟུང་དུ་སྦྲེལ་ཏེ་ཏིང་ངེ་འཛིན་འདི་བསྐྱེད་པ་ཡིན་ནོ། །དེ་ལྟར་
ཡང་།
དམིགས་པ་འཐད་དང་དེ་ཡི་ནི། །
ངོ་བོ་ཉིད་ངེས་གཟུང་བ་དང་། །
རྣམ་ཀུན་མཁྱེན་ཉིད་ཡེ་ཤེས་དང་། །
དམ་པའི་དོན་དང་ཀུན་རྫོབ་དང་། །
སྦྱོར་དང་དཀོན་མཆོག་གསུམ་པོ་དང་། །
ཐབས་བཅས་ཐུབ་པའི་རྟོགས་པ་དང་། །
ཕྱིན་ཅི་ལོག་ནི་ལམ་བཅས་དང་། །
གཉེན་པོ་མི་མཐུན་ཕྱོགས་དག་དང་། །
མཚན་ཉིད་དང་ནི་སྒོམ་པ་ལ། །
སྨྲ་བ་རྣམས་ཀྱི་ལོག་རྟོག་པ། །
རྣམ་པ་ཀུན་མཁྱེན་ཉིད་རྟེན་ཅན། །
རྣམ་པ་བཅུ་དྲུག་དག་ཏུ་བཞེད། །
ཅེས་པའོ། །
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱན་གྱི་འགྲེལ་པ་གཞུང་དོན་རབ་གསལ་ཞེས་བྱ་བ་ལས། རྩེ་མོའི་
མངོན་པར་རྟོགས་པའི་སྐབས་ཏེ་ལྔ་པའོ།། །།



སྐབས་དྲུག་པ་མཐར་གྱིས་པའི་སྦྱོར་བ་བསྟན་པ་
239
༈ གསུམ་པ་བརྟན་པ་ཐོབ་པའི་དོན་དུ་སྒོམ་པ་མཐར་གྱིས་པ་ལ་དབྱེ་བ་
བཅུ་གསུམ་གྱིས་བཤད་དེ། དེ་ཡང་ལམ་གྱི་ངོ་བོ་སྦྱིན་པའི་ཕར་ཕྱིན་གྱི་མཐར་
གྱིས་པའི་མངོན་རྟོགས་ནས། བཟོད་པའི། བརྩོན་འགྲུས་ཀྱི། བསམ་གཏན་
གྱི། ཤེས་རབ་ཀྱི་ཕ་རོལ་ཏུ་ཕྱིན་པའི་མཐར་གྱིས་པའི་མངོན་རྟོགས་ཀྱི་བར་དྲུག་
དག་དང་། ལམ་ཁྱད་པར་དུ་བྱེད་པ་སངས་རྒྱས་རྗེས་སུ་དྲན་པའི་མཐར་གྱིས་
པའི་མངོན་རྟོགས་ལ་སོགས་པ་ཆོས་དང་དགེ་འདུན་དང་། ཚུལ་ཁྲིམས་དང་
གཏོང་བ་ལྷ་རྗེས་སུ་དྲན་པའི་མཐར་གྱིས་པའི་མངོན་རྟོགས་དྲུག་དང་། ལམ་
རྣམ་པར་དག་བྱེད་ཆོས་ཐམས་ཅད་རང་བཞིན་གྱིས་དངོས་པོ་མེད་པའི་ངོ་བོ་ཉིད་
དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་མཁྱེན་གསུམ་གྱི་རྣམ་པ་རིམ་ཅན་
དུ་སྒོམ་པ་དེ། མཐར་གྱིས་པའི་མངོན་རྟོགས་ཀྱི་བྱ་བར་བཞེད་དེ། མཁྱེན་
གསུམ་གྱི་རྣམ་པ་མ་ལུས་པ་རྟ་རྒྱུག་པ་ལྟར་གོ་རིམ་ངེས་ཅན་སྐྱེས་ཐོག་གཅིག་
ལ་སྒོམ་པ་མཐར་གྱིས་པའི་སྒོམ་ཚུལ་དང་། དེ་ཡང་དངོས་མེད་ངོ་བོ་ཉིད་
རྟོགས་པའམ། ཆོས་བཅུ་གསུམ་གྱིས་ཟིན་པའི་སྒོ་ནས་ཚོགས་ལམ་གྱི་གནས་
སྐབས་སུ་སྒོམ་པ་མཐར་གྱིས་བྱ་བ་དང་། ངེས་འབྱེད་ཀྱི་སྐབས་སུ་སྒོམ་པ་
མཐར་གྱིས་སློབ་པ་དང་། མཐོང་སྒོམ་གྱི་སྐབས་སུ་སྒོམ་པ་མཐར་གྱིས་སྒྲུབ་
པའོ། །རྣམ་པ་རིམ་ཅན་དུ་སྒོམ་པའི་ཚེ། སྤྱོད་པ་ཕར་ཕྱིན་དྲུག་གིས་ཟིན་པའི་
སྒོ་ནས་སྦྱིན་བྱ་སྦྱིན་བྱེད་སྦྱིན་པ་སོགས་དོན་དམ་པར་མི་དམིགས་པའི་འཁོར་
གསུམ་རྣམ་པར་དག་པས་རབ་ཏུ་ཕྱེ་བ་སྦྱིན་པའི་ཕར་ཕྱིན་སོགས་དྲུག་རྣམ་པ་



240
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཐམས་ཅད་དུ་ཡོངས་སུ་རྫོགས་པས། ས་བཅུ་ཡང་དག་པར་སྒྲུབ་པར་བྱེད་པ་
དེས་ཟིན་པར་བྱས་པའི་སྒོ་ནས་སྒོམ་པའོ། །དེའི་ཤེས་རབ་ཉིད་ཁྱད་པར་དུ་གྱུར་
ནས་ཐབས་སྟོབས་སྨོན་ལམ་ཡེ་ཤེས་ཀྱི་ཕར་ཕྱིན་བཞི་ནི། དྲུག་པའི་ནང་དུ་
འདུས་སོ། །
སངས་རྒྱས་རྗེས་སུ་དྲན་པ་ནི། དེ་བཞིན་གཤེགས་པ་ལ་གཟུགས་
སོགས་སུ་ཡིད་ལ་མི་བྱེད་པ་དང་། མཚན་དང་དཔེ་བྱད་ལ་སོགས་པར། ཚུལ་
ཁྲིམས་ཀྱི་ཕུང་པོ་སོགས་སུ། སྟོབས་བཅུ་སོགས་སུ། རྟེན་ཅིང་འབྲེལ་བར་
འབྱུང་བར་དོན་དམ་པར་ཡིད་ལ་མི་བྱེད་ཅིང་། ཀུན་རྫོབ་ཏུ་རིག་པ་དང་ཞབས་
སུ་ལྡན་པ་ཞེས་སོགས་མཚན་ཉིད་ཀྱི་སྒོ་ནས་སྒྱུ་མ་ལྟ་བུར་རྗེས་སུ་དྲན་པ་
སྟེ། འདི་ལ་སྦྱོར་ལམ་གྱི་གནས་སྐབས་སུ་དྲན་པ་ཉེར་བཞག་དབང་པོ་སྟོབས་
གསུམ་མཐར་གྱིས་བྱ་བ་དང་། མཐོང་ལམ་དུ་བྱང་ཆུབ་ཡན་ལག་བདུན་སྔར་
ལྟར་དྲན་པ་མཐར་གྱིས་བསླབ་པ་དང་། སྒོམ་ལམ་དུ་འཕགས་ལམ་ཡན་ལག་
བརྒྱད་རྒྱུའི་སྒོ་ནས་སྔར་ལྟར་དྲན་པ་མཐར་གྱིས་སྒྲུབ་པའོ། །ལམ་དྲན་པས་
སངས་རྒྱས་དྲན་པར་འགྱུར་ཏེ། ལམ་ཐམས་ཅད་ཆོས་སྐུའི་ཕྲིན་ལས་ཡིན་
པས། ལམ་དང་བཅས་པར་དྲན་པ་ནི་རབ་ཏུ་དང་བའི་རྒྱུ་ཡིན་ནོ། །ཆོས་ནི་
དགེ་བ་དང་མི་དགེ་བ་དང་ལུང་དུ་མ་བསྟན་པའི་ཆོས་དོན་དམ་པར་དྲན་པ་མེད་
ཅིང་། ཀུན་རྫོབ་ཏུ་བླང་དོར་བཏང་སྙོམས་སུ་བྱས་པའི་མཚན་ཉིད་ཀྱི་སྒོ་ནས་སྒྲ་
མ་ཇི་ལྟ་བ་བཞིན་དུ་རྗེས་སུ་དྲན་པ་དང་། དགེ་འདུན་ནི་སྐྱེས་བུ་ཟུང་བཞིར་ཕྱེ་



241
སྐབས་དྲུག་པ་མཐར་གྱིས་པའི་སྦྱོར་བ་བསྟན་པ་
བའི་བྱང་སེམས་འཕགས་པ་ཕྱིར་མི་ལྡོག་པའི་དགེ་འདུན་གྱི་ཐུན་མོང་གི་ཡོན་
ཏན་ལེགས་པར་ཞུགས་པ་སོགས་དང་། ཐུན་མོང་མིན་པ་ཕྱིར་མི་ལྡོག་པའི་ས་
རབ་ཏུ་བརྙེས་པ་སོགས་དོན་དམ་པར་དྲན་པ་མེད་ཅིང་། ཀུན་རྫོབ་ཏུ་མཚན་ཉིད་
ཀྱི་སྒོ་ནས་སྒྱུ་མ་ལྟ་བུར་རྗེས་སུ་དྲན་པ་དང་། ཚུལ་ཁྲིམས་ནི་སེམས་དང་པོ་
བསྐྱེད་པ་ནས་བཟུང་སྟེ་མ་ཉམས་པ། སྐྱོན་མེད་པ། མ་འདྲེས་པ། ནག་ནོག་
མེད་པ། མཆོག་ཏུ་འཛིན་པ་མེད་པ། དབང་འབྱོར་པ། མཁས་པས་བསྔགས་
པ༑ ཤིན་ཏུ་རྫོགས་པ། ཏིང་འཛིན་སྒྲུབ་པར་བྱེད་པའི་ཚུལ་ཁྲིམས་ལ་གནས་ཏེ་
དོན་དམ་ཀུན་རྫོབ་དྲན་ཚུལ་སྔར་བཞིན་དང་། ཆོས་དང་ཟང་ཟིང་ངམ་གཏོང་བ་
གསུམ་གྱི་མཚན་ཉིད་དོན་དམ་ཀུན་རྫོབ་དྲན་ཚུལ་སྔར་བཞིན་དང་། འདོད་ལྷ་
དྲུག་ཏུ་སྐྱེ་བའི་རྒྱུན་ཞུགས་ཕྱིར་འོང་དང་
། གཟུགས་དང་གཟུགས་མེད་ན་སྤྱོད་
པའི་ཕྱིར་མི་འོང་དང་། འཇམ་དབྱངས་སོགས་ཀྱི་ཡོན་ཏན་དོན་དམ་དང་ཀུན་
རྫོབ་གོང་བཞིན་དྲན་པ་དང་། གཟུགས་ལ་སོགས་པ་ཀུན་བྱང་གི་ཆོས་ཐམས་
ཅད་དངོས་པོ་མེད་པ་ཆོས་དབྱིངས་ཀྱི་ངོ་བོ་ཉིད་དུ་རྟོགས་པའི་སྒོ་ནས་བརྟན་པ་
ཐོབ་ཕྱིར་དུ་སྒོམ་པ་སྟེ། ཇི་སྐད་དུ།།
སྦྱིན་པ་ཤེས་རབ་བར་དག་དང་། །
སངས་རྒྱས་ལ་སོགས་དྲན་དང་ཆོས། །
དངོས་མེད་ངོ་བོ་ཉིད་ཀྱིས་དེ། །
མཐར་གྱིས་པ་ཡི་བྱ་བར་བཞེད། །



242
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱན་གྱི་འགྲེལ་པ་གཞུང་དོན་རབ་གསལ་ཞེས་བྱ་བ་ལས། མཐར་
གྱིས་པའི་སྐབས་ཏེ་དྲུག་པའོ།། །།



སྐབས་བདུན་པ་སྐད་ཅིག་མའི་སྦྱོར་བ་བསྟན་པ་
243
༈ བཞི་པ་བརྟན་པ་ཐོབ་ནས་ཅིག་ཅར་སྒོམ་པ་སྐད་ཅིག་མ་བཤད་པ་ལ་
བཞི་སྟེ། རྣམ་སྨིན་མིན་པ་དང་། རྣམ་སྨིན་དང་། མཚན་ཉིད་མེད་པ་དང་།
གཉིས་སུ་མེད་པའི་སྐད་ཅིག་མའོ། །དང་པོ་ལ་དོན་འགོད་པ་དང་། དེ་ཉིད་
དཔེས་སྒྲུབ་པ་གཉིས་ཀྱི་དང་པོ་ནི། ཆོས་དབྱིངས་རང་གི་ངོ་བོར།
དངོས་གཅིག་དངོས་པོ་ཀུན་གྱི་ངོ་བོ་ཉིད། །
དངོས་ཀུན་དངོས་པོ་གཅིག་གི་ངོ་བོ་ཉིད། །
གང་གིས་དངོས་གཅིག་དེ་བཞིན་ཉིད་མཐོང་བ། །
དེ་ཡིས་དངོས་ཀུན་དེ་བཞིན་ཉིད་དུ་མཐོང་། །
ཞེས་བྱུང་བའི་ཕྱིར་མང་པོ་གཅིག་ཏུ་བསྡུས་པར་མ་ཟད་ཀྱི། སྦྱིན་པ་ལ་སོགས་
པའི་ཡེ་ཤེས་དམིགས་པར་བྱ་བའི་སྐད་ཅིག་རེ་རེས་ཀྱང་དངོས་པོ་སོ་སོར་ངེས་
པར་འཛིན་ཏེ། ཕྱིན་ཅི་ལོག་དང་བྲལ་བའི་དངོས་པོ་སྦྱིན་སོགས་ནས། དཔེ་
བྱད་བཟང་པོ་བརྒྱད་ཅུའི་བར་ཐམས་ཅད་ཀྱི་ཟག་པ་མེད་པའི་ཆོས་རྣམས་བསྡུས་
ནས་སྒོམ་པའི་སྦྱོར་བ་མཐར་ཐུག་ཡིན་པའི་ཕྱིར། རྒྱུན་མཐའི་བར་ཆད་མེད་
ལམ་ལ་གནས་པའི་ཐུབ་པ་བྱང་ཆུབ་སེམས་དཔའི་སྐད་ཅིག་མ་གཅིག་པ་ཡི་
མངོན་པར་རྫོགས་པར་བྱང་ཆུབ་པའི་རྟོགས་པ་འདི་ནི་ཤེས་པར་བྱའོ། །ཤཱཀ་
མཆོག་པས། བློ་སྐད་ཅིག་མ་གཅིག་གིས་རྣམ་པར་སྨིན་པའི་ཟག་མེད་ཀྱི་ཆོས་
གཅིག་མངོན་དུ་བྱས་པ་ན། དུས་སྐད་ཅིག་མ་གཅིག་ལ་རྣམ་པར་སྨིན་པ་མིན་
པའི་སྦྱིན་པ་ནས་དཔེ་བྱད་བཟང་པོའི་བར་གྱི་ཟག་མེད་ཀྱི་ཆོས་རྣམས་མངོན་དུ་



244
མངོན་རྟོགས་རྒྱན་འགྲེལ་གཞུང་དོན་རབ་གསལ་
བྱེད་ནུས་པ་ཞེས་བྱུང་། དེ་ལྟར་ཡང་།
སྦྱིན་པ་ལ་སོགས་རེ་རེས་ཀྱང་། །
ཟག་མེད་ཆོས་ཀུན་བསྡུས་པའི་ཕྱིར། །
ཐུབ་པའི་སྐད་ཅིག་གཅིག་པ་ཡི། །
རྟོགས་པ་འདི་ནི་ཤེས་པར་བྱ། །
ཞེས་སོ། །
གཉིས་པ་དེ་ཉིད་དཔེས་སྒྲུབ་པ་ནི། ཇི་ལྟར་ཏེ་དཔེར་ན་སྐྱེས་བུས་བཟོ་
བོ་མཁས་པས་བྱས་པའི་ཟོ་ཆུན་གྱི་རྒྱུད་ཐམས་ཅད་རྡོག་པ་ཐབས་གཅིག་གིས་
བསྐྱོད་པ་ན། ཐམས་ཅད་ཅིག་ཅར་འགུལ་བ་ལྟར། སྔོན་གྱི་སྨོན་ལམ་གྱིས་
འཕེན་པ་དང་། ཆོས་ཐམས་ཅད་དེ་བཞིན་ཉིད་ཀྱི་རང་བཞིན་དུ་རོ་གཅིག་པའི་
ཆོས་ཀྱི་དབྱིངས་ཀྱི་མཐུས། སྐད་ཅིག་མ་གཅིག་ཁོ་ན་ལ་ཟག་པ་མེད་པའི་ཡེ་
ཤེས་གཅིག་རྟོགས་ན། རིགས་མཐུན་པ་ཐམས་ཅད་ཤེས་པའང་དེ་བཞིན་ཏེ།
ཇི་ལྟར་སྐྱེས་བུས་ཟོ་ཆུན་རྒྱུད། །
རྡོག་ཐབས་གཅིག་གིས་བསྐྱོད་པ་ན། །
ཐམས་ཅད་ཅིག་ཅར་འགུལ་བ་ལྟར། །
སྐད་ཅིག་གཅིག་ཤེས་དེ་བཞིན་ནོ། །
ཞེས་གསུངས།
གཉིས་པ་རྣམ་པར་སྨིན་པ་ནི། གང་གི་ཚེ་གཉེན་པོ་སྐྱེས་པས་མི་མཐུན་



སྐབས་བདུན་པ་སྐད་ཅིག་མའི་སྦྱོར་བ་བསྟན་པ་
245
པའི་ཕྱོགས་ཐམས་ཅད་དང་བྲལ་བས་ན། རྣམ་པར་བྱང་བའི་ཕྱོགས་ཀྱི་ཆོས་
དཀར་པོ་ཐམས་ཅད་ཀྱི་རང་བཞིན། ཤེས་རབ་ཀྱི་ཕ་རོལ་ཏུ་ཕྱིན་པ་རྩོལ་མེད་དུ་
ཐོབ་པའི་ཟག་མེད་རྣམ་པར་སྨིན་པའི་ཆོས་ཉིད་ཀྱི་གནས་སྐབས་རྒྱུན་མཐའི་ཡེ་
ཤེས་སྐྱེས་པ་དེའི་ཚེ། ཟག་མེད་ཀྱི་ཆོས་ཐམས་ཅད་སྐད་ཅིག་གཅིག་ལ་མངོན་
པར་རྫོགས་པར་བྱང་ཆུབ་པ་ཞེས་བྱ་བའི་ཡེ་ཤེས་མཐར་ཐུག་པ་ཡིན་ཏེ།
གང་ཚེ་ཆོས་དཀར་ཐམས་ཅད་ཀྱི། །
རང་བཞིན་ཤེས་རབ་ཕ་རོལ་ཕྱིན། །
རྣམ་སྨིན་ཆོས་ཉིད་གནས་སྐབས་སྐྱེས། །
དེ་ཚེ་སྐད་ཅིག་གཅིག་ཡེ་ཤེས། །
ཞེས་སོ། །
གསུམ་པ་མཚན་ཉིད་མེད་པ་ནི། ངོ་བོའི་རྒྱུ་སྦྱིན་པ་ལ་སོགས་པའི་ཕར་
ཕྱིན་དྲུག་ལ་སྤྱོད་པ་ཡི་གནས་སྐབས་ན། རྨི་ལམ་ལྟ་བུའི་ཕུང་པོ་ལྔའི་ཆོས་ཀུན་
རྨི་ལམ་དང་འདྲ་བར་རྟོགས་པ་ལ་གནས་ནས། ཀུན་ནས་ཉོན་མོངས་པ་དང་
རྣམ་པར་བྱང་བའི་ངོ་བོའི་ཆོས་རྣམས། དོན་དམ་པར་མཚན་ཉིད་མེད་པ་ཉིད་དུ་
སྐད་ཅིག་མ་ནི་གཅིག་གིས་མངོན་སུམ་དུ་རྟོགས་པའི་སྦྱོར་བ་མཐར་ཐུག་པ་
སྦྱིན་པ་ལ་སོགས་སྤྱོད་པ་ཡི། །
ཆོས་ཀུན་རྨི་ལམ་འདྲར་གནས་ནས། །



246
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཆོས་རྣམས་མཚན་ཉིད་མེད་པ་ཉིད། །
སྐད་ཅིག་མ་ནི་གཅིག་གིས་རྟོགས། །
ཞེས་སོ། །
བཞི་པ་གཉིས་སུ་མེད་པ་ནི། བསྐལ་པ་གྲངས་མེད་གསུམ་གྱི་དུས་
ཡུན་རིང་མོ་ཞིག་ནས་སྒོམ་པ་བར་ཆད་མེད་པར་གཟུང་འཛིན་གཉིས་སུ་སྣང་
བ༑ སྤོང་བའི་གཉེན་པོ་ལ་གོམས་པ་ངང་དུ་གྱུར་པས། གཟུང་འཛིན་གཉིས་སུ་
སྣང་བའི་བག་ཆགས་དྲུངས་ཕྱུང་བའི་བྱང་སེམས་ཀྱིས། དཔེར་ན་གང་གི་ཚེ་
རྫས་ཐ་དད་པའི་གཟུང་བ་དང་འཛིན་པའི་ཚུལ་དུ། རྨི་ལམ་གྱི་རི་ཁང་ཁྱིམ་
སོགས་ལ་གཟུང་བ་དོན་གཞན་དང་། རྨི་ལམ་མཐོང་བ་ལ་རྫས་ཐ་དད་པའི་
འཛིན་པར་གཉིད་སད་པའི་ཚེ་མི་མཐོང་བ་ལྟར། གཟུང་འཛིན་གྱི་ཆོས་རྣམས་
ཀྱང་རྫས་ཐ་དད་ཀྱིས་སྟོང་པ་དེ་ལྟ་བུའི་ཆོས་ཉིད་ཡིན་ནོ་ཞེས། ཆོས་རྣམས་ཀྱི་
དེ་ཁོ་ན་ཉིད་གཟུང་འཛིན་གཉིས་སུ་མེད་པ་བྱ་རྫོགས་ཀྱི་སྐད་ཅིག་མ་གཅིག་ཁོ་
ནས་མངོན་སུམ་དུ་རྟོགས་པས་ན། མཁྱེན་གསུམ་གྱི་སྦྱོར་བ་མཐར་ཐུག་ཏུ་གྱུར་
པ་ཡིན་ཏེ།
རྨི་ལམ་དང་ནི་དེ་མཐོང་ཉིད། །
གཉིས་ཀྱི་ཚུལ་དུ་མི་མཐོང་ལྟར། །
ཆོས་རྣམས་གཉིས་སུ་མེད་པ་ཡི། །
དེ་ཉིད་སྐད་ཅིག་གཅིག་གིས་མཐོང་། །



247
སྐབས་བདུན་པ་སྐད་ཅིག་མའི་སྦྱོར་བ་བསྟན་པ་
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱན་གྱི་འགྲེལ་པ་གཞུང་དོན་རབ་གསལ་ཞེས་བྱ་བ་ལས། སྐད་
ཅིག་མ་གཅིག་གིས་མངོན་པར་རྫོགས་པར་བྱང་ཆུབ་པའི་སྐབས་ཏེ་བདུན་
པའོ།། །།



248
མངོན་རྟོགས་རྒྱན་འགྲེལ་གཞུང་དོན་རབ་གསལ་
༈ གསུམ་པ་མཁྱེན་གསུམ་སྦྱོར་བ་བཞིས་བསྒོམ་པའི་མཐར་ཐུག་ཞུགས་
འབྲས་ཆོས་སྐུ་བཤད་པ་ལ་ལྔ་སྟེ། ངོ་བོ་ཉིད་དང་། ཆོས་དང་། ལོངས་སྤྱོད་
རྫོགས་པ་དང་། སྤྲུལ་པའི་སྐུ་དང་། ཆོས་སྐུའི་མཛད་པའོ། །དང་པོ་ངོ་བོ་ཉིད་
ཀྱི་སྐུ་ནི། རྒྱུད་བླ་མར། །
རང་དོན་གཞན་དོན་དོན་དམ་སྐུ་དང་ནི། །
ཞེས་པས་བསྟན་པའི་རང་དོན་ཆོས་སྐུ་ལ་སྤངས་རྟོགས་སོ་སོར་ཕྱེ་ནས་སྤངས་
པའི་ཆ་ལ་ངོ་བོ་ཉིད་སྐུར་འཇོག་ཅིང་། མཚན་ཉིད་ནི་དག་པ་གཉིས་ལྡན་གྱི་
འགོག་བདེན་མཐར་ཐུག་གམ། ཡང་ན་ཡོན་ཏན་ལྔ་དང་ལྡན་པའི་འགོག་བདེན་
མཐར་ཐུག་གོ། །ཡོན་ཏན་ལྔ་ནི།
ངོ་བོ་ཉིད་སྐུ་མཚན་ཉིད་ལྔ། །
མདོར་ན་ཡོན་ཏན་ལྔ་དང་ནི། །
ལྡན་པ་ཉིད་དུ་རིག་པར་བྱ། །
ཞེས་སོགས་ཀྱིས་བསྟན་པའི་འདུས་མ་བྱས་པ་དང་། ཡོན་ཏན་གྱི་ཆོས་དང་
དབྱེར་མེད་པ་དང༌། གཟུང་འཛིན་གཉིས་སུ་མེད་པ་དང་། སྒྲིབ་པ་མ་ལུས་
པར་སྤངས་པ་དང་། འོད་གསལ་བའོ། །གཞུང་དོན་ནི། ཐུབ་པ་སངས་རྒྱས་
བཅོམ་ལྡན་འདས་ཀྱི་ངོ་བོ་ཉིད་ཀྱི་སྐུ་ནི། ཁྱད་པར་གྱི་ཆོས་གསུམ་གྱིས་ཁྱད་
པར་དུ་བྱས་པ་ཡིན་ཏེ། ལྡན་པའི་ཁྱད་པར་དྲན་པ་ཉེར་བཞག་སོགས་ཟག་པ་
མེད་པའི་ཡེ་ཤེས་ཀྱི་བདག་ཉིད། འཇིག་རྟེན་ལས་འདས་པའི་ཆོས་ཀྱི་དབྱིངས་



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
249
ཀྱི་ངོ་བོ་ཉིད་ཀྱིས་ཟག་པ་མེད་པའི་ཆོས་སྡེ་ཚན་ཉེར་གཅིག་པོ་གང་དག་ཐོབ་པར་
གྱུར་པ་དང་། བྲལ་བའི་ཁྱད་པར་སྒྲིབ་གཉིས་བག་ཆགས་དང་བཅས་པ་རྣམ་པ་
ཀུན་ཏུ་རྣམ་པར་དག་ཅིང་དབེན་པའི་ཕྱིར། སྒྲིབ་པ་གཉེན་པོས་གཏན་ཟད་པར་
བྱར་རུང་སྟེ། དྲི་མ་རྣམས་གློ་བུར་བ་ཡིན་པ་ཉིད་ཀྱིས་སོ། །ངོ་བོའི་ཁྱད་པར་
དོན་དམ་པར་སྐྱེ་བ་མེད་པའི་ངོ་བོ་ཉིད་རང་བཞིན་གྱིས་དབེན་པའི་མཚན་ཉིད་དུ་
གྱུར་པ་ཟག་པ་མེད་པའི་ཡེ་ཤེས་གང་དག་ཡིན་པ་དེ་དག་གི་གནས་ལུགས་ཀྱི་
རང་བཞིན་གྱི་ངོ་བོ་ཉིད་ཡིན་པའི་ཕྱིར་དག་པ་གཉིས་ལྡན་གྱི་སྐུ་སྟེ།
ཐུབ་པའི་ངོ་བོ་ཉིད་སྐུ་ནི། །
ཟད་པ་མེད་པའི་ཆོས་གང་དག །
ཐོབ་གྱུར་རྣམ་ཀུན་རྣམ་དག་པ། །
དེ་དག་རང་བཞིན་མཚན་ཉིད་ཅན། །
ཞེས་སོ། །
ངོ་བོ་ཉིད་ཅེས་བྱ་བ་ནི། བཅོས་མ་མ་ཡིན་པར་འཇིག་རྟེན་ནའང་
གྲགས་པ་ཡིན་ཏེ། དོན་དམ་པར་དེ་ཁོ་ནར་ཟད་ཀྱང་། ཡང་དག་པའི་ཀུན་རྫོབ་
མ་སྤངས་པ་དག་གི་སྣང་བས་ཕར་གཞལ་ནས། ཆོས་ཀྱི་སྐུ་དང་ལོངས་སྐུ་དང་
སྤྲུལ་སྐུ་གསུམ་སངས་རྒྱས་དང་། བྱང་སེམས། ཉན་ཐོས་ལ་སོགས་པའི་
སྤྱོད་ཡུལ་དུ་རྣམ་པར་གཞག་གོ། །དེ་ཡང་ལུགས་ལས།
གང་ཕྱིར་དབེན་པ་དབེན་གྱུར་ལས། །



250
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཐ་མི་དད་པ་ཉིད་དུ་འདོད། །
ཅེས་བྱུང་བས་གསུམ་པོ་ཡང་སྐུ་གཅིག་པུ་དེ་དང་ཐ་མི་དད་ཀྱང་། ཐ་དད་པ་
ལྟར་མོས་པས་ཕྱེ་བ་ཡིན་ནོ། །
གཉིས་པ་ཆོས་སྐུ་ལ་རང་བཞིན་སྤྱིར་རྣམ་པ་བཞག་པ་དང་། དེའི་ཁྱད་
པར་བཤད་པ། དེ་ལ་རྩོད་པ་སྤང་བ་དང་གསུམ་ལས། དང་པོ་ནི། དྲན་པ་ཉེ་
བར་བཞག་པ་ལ་སོགས་པ་ནས་འཕགས་པའི་ལམ་ཡན་ལག་བརྒྱད་པའི་བར་
བྱང་ཆུབ་ཀྱི་ཕྱོགས་དང་མཐུན་པ་སོ་བདུན་དང་། བྱམས་པ་ལ་སོགས་པ་ཚད་
མེད་པ་བཞི་དང་། ནང་རྣལ་འབྱོར་པ་རང་ལ་གཟུགས་ཅན་གྱི་འདུ་ཤེས་བཞག་
པ་དང་། གཟུགས་ཅན་མ་ཡིན་པར་མིང་བཞིའི་ཕུང་པོ་ཙམ་གྱི་འདུ་ཤེས་བཞག་
པས་ཕྱི་རོལ་གྱི་གཟུགས་རྣམས་ལ་མི་སྡུག་པའི་རྣམ་པར་བལྟ་བ་གཉིས་
དང་། མཐར་གཟུགས་སྣང་ཐམས་ཅད་སྡུག་པར་རོ་གཅིག་ཏུ་མོས་པར་བྱེད་
པ༑ སྡུག་པའི་རྣམ་ཐར་ལུས་ཀྱིས་མངོན་སུམ་དུ་བྱས་ཏེ། རྫོགས་པར་བྱས་
ནས་གནས་པ་གཅིག་སྟེ། དང་པོ་གཉིས་ནི། འདོད་པར་དབང་མ་ཐོབ་པས་
འཐོབ་པར་བྱ་བའི་ཕྱིར་དང་། ཕྱི་མས་རྒྱུད་ཞུམ་པ་གཟེངས་བསྟོད་པར་བྱ་བའི་
ཕྱིར་དུའོ། །ནམ་མཁའ་དང་རྣམ་ཤེས་ཅི་ཡང་མེད་པ་འདུ་ཤེས་མེད་དང་མེད་
མིན་གྱི་སྐྱེ་མཆེད་དེ་རྣམ་ཐར་བཞི་ནི། རོ་མྱང་བའི་སྒྲིབ་པ་ལས་ཐར་བར་བྱ་བ་
དང་དེ་ཐག་བསྲིང་བའི་ཕྱིར་དང་། འདུ་ཤེས་དང་ཚོར་བ་རགས་པའི་སྒྲིབ་པ་
ལས་ཐར་བར་བྱ་བའི་ཆེད་དུ་འདུ་ཤེས་དང་ཚོར་བ་འགོག་པ་གཅིག་སྟེ་རྣམ་ཐར་



251
སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
བརྒྱད་དོ། །གཟུགས་ཁམས་ཀྱི་བསམ་གཏན་བཞི། གཟུགས་མེད་ཀྱི་སྙོམས་
འཇུག་བཞི། འགོག་སྙོམས་ཏེ་སྙོམས་འཇུག་དགུའི་བདག་ཉིད་ནི། ངོ་བོ་ཞི་
གནས་ལྷག་མཐོང་ངོ་། །ཟད་པར་ནི། ཆོས་བཅུ་ལ་དམིགས་པའི་ཏིང་ངེ་འཛིན་
དང་ཤེས་རབ་མཚུངས་ལྡན་དང་བཅས་པ་སྟེ། དེ་ཡང་ས་ཆུ་མེ་རླུང་ནི་འབྱུང་
བ་བཞི་དང་། སྔོ་སེར་དམར་དཀར་བཞི་འབྱུང་འགྱུར། ནམ་མཁའ་དང་རྣམ་
ཤེས་ལ་དམིགས་པ་སྟེ་དབྱེ་བ་བཅུའོ། །སེམས་ཀྱི་རྟེན་ནི། དང་པོ་བརྒྱད་
བསམ་གཏན་བཞི་པ་དང་། ཐ་མ་གཉིས་ནམ་མཁའ་དང་རྣམ་ཤེས་ལ་བརྟེན་
པའོ། །སྦྱོང་ཚུལ་སྔར་སྦྱང་བའི་གོམས་པ་སྔོན་སོང་ལ་ནི། དམིགས་རྟེན་ཁྱད་
པར་ཅན་མཐོང་བ་ཙམ་གྱིས་ཟད་པར་གྱི་ཏིང་འཛིན་ཐོབ་པར་འགྱུར་ལ། གསར་
དུ་བསྐྱེད་པའི་ཚེ་ནི། ཆུ་དྭངས་ཤིང་དྲི་མ་མེད་པས་སྣོད་གང་བ་དང་། ཤིང་
དྲུང་ངམ་མགྲོན་ཁང་སོགས་རྗེས་སུ་མཐུན་པའི་གནས་སུ་སྣུམ་ཞིང་སྙིང་པོ་དང་
བཅས་པའི་ཤིང་དུམ་བུར་བྱས་པ་སྤུངས་ཏེ། མཐའ་རྩིག་པས་བསྐོར་བ་ལ་མཐོ་
གང་སོར་བཞི་ཙམ་གྱི་བུ་ག་བྱས་པར་མེ་སྦར་ནས། འོག་ཏུ་ཤིང་། སྟེང་དུ་དུ་
བ༑ བར་དུ་མེ་བྱས་པ་དང་། ཡན་ལག་གི་ཕྱོགས་གང་དུ་རླུང་གིས་རེག་པར་
འགྱུར་བའི་སྐར་ཁུང་དང་། རྩིག་པའི་བུ་ག་བྱས་པ་དང་། ཚོན་གྱིས་ཁ་དོག་
སྔོན་པོ་དང་། སེར་པོ་དང་། དམར་པོ་དང་། དཀར་པོ་སོགས་དམིགས་རྟེན་
དུ་བྱས་པ་དང་། བུམ་ནང་དུ་མར་མེ་བཞག་ཅིང་བུ་ག་ཧ་ཅང་མི་ཆེ་བ་བཏོད་
ནས། དེའི་འོད་ཀྱིས་རྩིག་ངོས་ལ་ཕོག་པའི་སྣང་བའི་དཀྱིལ་འཁོར་ཡུན་རིང་དུ་



252
མངོན་རྟོགས་རྒྱན་འགྲེལ་གཞུང་དོན་རབ་གསལ་
གནས་པ་དང་། རྩིག་པ་རེ་ལྡེ་སྣམ་བུ་གང་རུང་གིས་གཡོགས་པའི་གནས་
སུ། མཐོ་གང་སོར་བཞི་ཙམ་བུ་ག་བཏོད་པ་མཐོང་བའི་ཡུལ་དུ་བྱས་པ་རྣམས་
དམིགས་རྟེན་དུ་བྱས་ནས། བསམ་གཏན་ལ་བརྟེན་ནས། ས་ས་ཆུ་ཆུ་ཞེས་སོ་
སོའི་མིང་ཙམ་ལ་དམིགས་ནས། ཡང་དང་ཡང་དུ་གོམས་པར་བྱེད་པའོ། །དེ་
ལྟར་གོམས་པར་བྱས་པ་ན། ཇི་ལྟར་འདོད་པ་ལྟར་ས་དང་ཆུ་ལ་སོགས་པས་མ་
ལུས་པ་ཁྱབ་པར་སྤྲོ་ནུས་ཤིང་། སླར་ཡང་སྡུད་ནུས་པ་སོགས་ཀྱི་ཚེ་གྲུབ་པ་
ཡིན་ལ། ཆུ་ལྦུ་བ་ཅན་དང་། མེ་ཆད་ཅིང་ལྟུང་བ་སོགས་ཀྱི་རྣམ་པར་སྣང་
ཞིང་། ཇི་ལྟར་འདོད་པར་སྤྲོ་མི་ནུས་ན་མ་གྲུབ་པའོ། །ཟད་པར་སའི་མཚན་མ་
མ་བཤད་པ་ནི་གོ་སླ་བར་དགོངས་པ་ཡིན་གྱི་མེད་པ་མ་ཡིན་ཏེ། ས་ཚ་སྒོ་ཅན་
སོགས་སུ་སྣང་བ་ནི་མ་གྲུབ་པའི་མཚན་མ་ཡིན་ལ། སྣུམ་ཞིང་འདྲིལ་ལ་ཁོད་
སྙོམས་པ་སོགས་ཇི་ལྟར་འདོད་པར་སྤྲོ་ནུས་པ་ནི་གྲུབ་པའི་མཚན་མའོ། །དེ་
ལྟར་བསྒོམ་པའི་བྱེད་ལས་ནི། གཟུགས་ཅན་ལ་དམིགས་པ་བརྒྱད་ཀྱིས་སྤྲུལ་
པ་དང་བསྒྱུར་བའི་རྫུ་འཕྲུལ་སྒྲུབ་པ་དང་། ཟད་པར་ནམ་མཁའ་ལ་བརྟེན་ནས་
ནམ་མཁའ་ལ་འགྲོ་འོང་བྱེད་པ་དང་། ཟད་པར་རྣམ་ཤེས་ལ་བརྟེན་ནས་ཉོན་
མོངས་པ་སྤོང་བ་དང་། སོ་སོ་ཡང་དག་པར་རིག་པ་བཞི་ལ་སོགས་པའི་ཡོན་
ཏན་སྒྲུབ་པའོ། །ཟད་པར་འདི་དག་ནི། སྐྱེ་མཆེད་བཅུ་གཉིས་ལས་བཞི་ཁོ་ན་
ལ་བཞག་སྟེ། གཟུགས་ཀྱི་སྐྱེ་མཆེད་ལ་ཁ་དོག་བཞི་དང་། རེག་བྱའི་སྐྱེ་
མཆེད་ལ་འབྱུང་བ་བཞི་དང་། ཆོས་ཀྱི་སྐྱེ་མཆེད་ལ་ནམ་མཁའ་དང་། ཡིད་ཀྱི་



253
སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
སྐྱེ་མཆེད་ལ་རྣམ་ཤེས་སོ། །མིང་དོན་ནི་མ་ལུས་པར་ཁྱབ་པར་བྱེད་པས་ཟད་
པར་ཏེ། ངོ་བོ་ཞི་གནས་ལྷག་མཐོང་དུ་བཤད་དོ། །ཟིལ་གནོན་གྱི་སྐྱེ་མཆེད་
བརྒྱད་ནི། ནང་རྣལ་འབྱོར་པ་རང་ལ་གཟུགས་དང་གཟུགས་མེད་པར་འདུ་
ཤེས་པ་དག་གིས་སོ་སོར་རེ་རེ་ལ་ཡང་། ཆུང་དུ་དང་ཆེན་པོའི་རྣམ་པ་མཛེས་
མི་མཛེས་དང་བཟང་ངན་དག་ཏུ་ཕྱི་རོལ་གཟུགས་རྣམས་ལ་ལྟ་ཞིང་། གཟུགས་
དེ་དག་ཟིལ་གྱིས་མནན་ནས་ཞི་གནས་ཀྱིས་ཤེས་ཤིང་ལྷག་མཐོང་གིས་མཐོང་བ་
དབྱིབས་ཟིལ་གནོན་བཞི་དང་། ནང་གཟུགས་མེད་པར་འདུ་ཤེས་པ་དག་ཁོ་
ནས་སྔོན་པོ་སེར་པོ་དང་། དམར་པོ་དང་། དཀར་པོ་དག་ཁ་དོག་ཟིལ་གྱིས་
མནན་ནས་ཤེས་ཤིང་མཐོང་བ་བཞིའོ། །ངོ་བོ་ཞི་གནས་ལྷག་མཐོང་ངོ༌། །ཉོན་
མོངས་མེད་པ་ནི། ཉན་ཐོས་དགྲ་བཅོམ་པ་རྣམས་ཀྱིས་གྲོང་ལ་སོགས་པར་བྱོན་
པ་ན། གཞན་རྒྱུད་ཀྱི་འདོད་པའི་སྒོམ་སྤང་ཉོན་མོངས་ཀྱི་དམིགས་རྐྱེན་མི་བྱེད་
པ་ཙམ་ཡིན་ལ། དེ་བཞིན་གཤེགས་པ་རྣམས་ཀྱི་ཉོན་མོངས་མེད་པའི་ཏིང་ངེ་
འཛིན་གྱི་མཐུས། སེམས་ཅན་ཕ་རོལ་གྱི་རྒྱུད་དུ་གཏོགས་པའི་ཉོན་མོངས་པའི་
དགྲའི་རྒྱུན་དྲུང་འབྱིན་པའི་ཏིང་ངེ་འཛིན་ནོ། །སྨོན་གནས་མཁྱེན་པ་ནི། ཡང་
དག་པར་ལུས་ངག་གི་ལས་ཀུན་ནས་སློང་བའི་འབད་རྩོལ་གྱི་མཚན་མ་ཐམས་
ཅད་དང་བྲལ་ཞིང་། ཞི་བའི་སྒོ་ནས་གཞན་དོན་ལྷུན་གྲུབ་ཏུ་བྱེད་པ་དང་། ཤེས་
བྱ་ཐམས་ཅད་ལ་བདེན་པར་ཆགས་པ་བཅོམ་པ་དང་། ཐོགས་མེད་དུ་མཁྱེན་
པའི་སྒོ་ནས་གཞན་གྱི་ཐེ་ཚོམ་སེལ་བར་མཛད་པའི་སྨོན་ལམ་གྲུབ་པས་འཁོར་བ་



254
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཇི་སྲིད་པ་དང་། སེམས་ཅན་ཐམས་ཅད་ཀྱིས་རྣམ་པར་གྲོལ་བ་ཐོབ་པ་ཇི་སྲིད་
པའི་གནས་སྐབས་སུ་ཆགས་ཐོགས་མེད་པའི་མཁྱེན་པ་འཇུག་པའོ། །མངོན་
ཤེས་དྲུག་ནི། སྔར་བཤད་པ་བཞིན་དང་། སོ་སོ་ཡང་དག་ནི། བཤད་བྱ་དང་
འཆད་བྱེད་དག་པ་སོ་སོ་ཡང་དག་པར་རིག་པ་བཞི་དང་། རྣམ་དག་བཞི་
ནི། རྟེན་ལུས་འདོར་ལེན་ལ་མངའ་བརྙེས་པ། དམིགས་པ་སྤྲུལ་པ་དང་བསྒྱུར་
བ་ལ་མངའ་བརྙེས་པ། ཐུགས་ཏིང་ངེ་འཛིན་ལ་མངའ་བརྙེས་པ། ཡེ་ཤེས་ཇི་
ལྟ་ཇི་སྙེད་པ་མཁྱེན་པ་ལ་མངའ་བརྙེས་པ་སྟེ་ངོ་བོ་ཞི་ལྷག་གོ། །དབང་བཅུ་
ནི། ཚེ་བསྐལ་པའི་བར་དུ་ཇི་ལྟར་འདོད་པར་གནས་ནུས་པ་ཚེ་ལ་དབང་བ་དང་།
ཏིང་ངེ་འཛིན་གྲངས་མེད་པ་ལ་དབང་ཐོབ་པས་སེམས་ལ་དབང་བ་དང་། ནམ་
མཁའ་མཛོད་ལ་མངའ་བརྙེས་པས་ཡོ་བྱད་ལ་དབང་བ་དང་། བཟོ་དང་སྒྱུ་རྩལ་
སོགས་ལས་ཀྱི་འབྲས་བུ་སྟོན་པ་ལ་དབང་ཐོབ་པས་ལས་ལ་དབང་བ་དང་། ཇི་
ལྟར་འདོད་པར་སྐྱེ་བ་ལ་དབང་བ་དང་། འཇིག་རྟེན་གྱི་ཁམས་ཐམས་ཅད་
སངས་རྒྱས་ཀྱི་སྐུས་གང་བར་སྟོན་ནུས་པ་སོགས་མོས་པ་ལ་དབང་བ་དང་།
བྱང་ཆུབ་ཆེན་པོའི་སྤྲུལ་པ་སྟོན་ནུས་པས་སྨོན་ལམ་ལ་དབང་བ་དང་། དུས་
གཅིག་ཏུ་གདུལ་བྱ་སྣ་ཚོགས་ལ་རྫུ་འཕྲུལ་མི་འདྲ་བ་དུ་མ་སྟོན་པ་ལ་དབང་བས་
རྫུ་འཕྲུལ་ལ་དབང་བ་དང་། ཤེས་བྱ་ཐམས་ཅད་ཐོགས་མེད་དུ་མཁྱེན་པས་ཡེ་
ཤེས་ལ་དབང་བ་དང་། ཆོས་ཀྱི་ཚིག་དོན་ཐམས་ཅད་ལ་མཁས་པའི་དབང་ཐོབ་
པས་ཆོས་ལ་དབང་བའོ། །སྟོབས་བཅུ་དང་མི་འཇིགས་པ་བཞི་ནི་སྔར་བཤད་པ་



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
255
ལྟར་དང་། བསྲུང་བ་མེད་པ་གསུམ་ནི། དེ་བཞིན་གཤེགས་པའི་སྐུ་གསུང་
ཐུགས་ཀྱི་སྤྱོད་པ་ཡོངས་སུ་དག་པ་མཐར་ཐུག་པ་དང་ལྡན་པའི་ཕྱིར། ཕྱིན་ཅི་
ལོག་གི་ཀུན་ཏུ་སྤྱོད་པ་གཞན་གྱིས་ཡོངས་སུ་ཤེས་དོགས་པའི་བསྙེངས་པས་
ཉེས་པ་བཅབ་པར་བྱའོ་སྙམ་པའི་དགོངས་པ་མི་མངའ་བའོ། །དྲན་པ་ཉེར་
བཞག་གསུམ་ནི། སྟོན་པ་ཐུགས་བརྩེ་བ་ཅན་འཁོར་གྱི་ཚོགས་ལ་ཆོས་སྟོན་པ་
ན༑ གུས་པས་ཉན་པར་འདོད་པ་ལ་རྗེས་སུ་ཆགས་པ་དང་། གུས་པས་ཉན་
པར་མི་འདོད་པ་ལ་ཁོང་ཁྲོ་བ་དང་། གུས་པ་དང་མ་གུས་པ་གཉིས་ཀ་འདྲེས་མ་
དག་ལ་ཆགས་སྡང་གཉིས་ཀས་དབེན་པ་ཁོ་ནར་བཏང་སྙོམས་སུ་དྲན་པ་དང་
ལྡན་པར་གནས་པའོ། །བསྙེལ་བ་མི་མངའ་བ་ནི། སེམས་ཅན་གྱི་དོན་མཛོད་
པའི་དུས་ལས་ནམ་ཡང་མི་འདའ་བའི་མཚན་ཉིད་ཅེས་བྱ་བ། སེམས་ཅན་གྱི་
དོན་བྱ་བ་ཐམས་ཅད་ལ་དུས་ཐམས་ཅད་དུ་དྲན་པ་ཉེ་བར་གནས་པའོ། །བག་
ཆགས་བཅོམ་པ་ནི། ཉོན་མོངས་པ་དང་ཤེས་བྱའི་སྒྲིབ་པའི་བག་ལ་ཉལ་གྱི་ངོ༌
བོ་ས་བོན་ཟད་པར་སྤངས་པས་སྒོ་གསུམ་གྱི་བག་ཆགས་ཡང་དག་པར་བཅོམ་
པའོ། །སྐྱེ་ལ་ཐུགས་རྗེ་ཆེ་བ་ནི། སྐྱེ་བོ་མཐའ་དག་ལ་ཕན་བདེ་བསྒྲུབ་པར་
དགོངས་པའི་ཐུགས་རྗེ་ཆེན་པོ་ཉིད་དང་ལྡན་པ་སྟེ། ཉིན་མཚན་དུས་ལན་དྲུག་ཏུ་
སུ་ནི་སྨིན། སུ་ནི་མ་སྨིན། སུ་ནི་མངོན་མཐོའི་སྣོད། སུ་ནི་ངེས་ལེགས་ཀྱི་
སྣོད། ཅེས་བྱ་བ་གནས་སྐབས་དང་མཐར་ཐུག་གི་ཕན་པའི་བསམ་པ་དང་ལྡན་
པའོ། །ཐུབ་པ་ཁོ་ན་ལ་ཡོད་པའི་མ་འདྲེས་པའི་ཆོས་བཅོ་བརྒྱད་ནི་སྔར་བཤད་



256
མངོན་རྟོགས་རྒྱན་འགྲེལ་གཞུང་དོན་རབ་གསལ་
པ་བཞིན་ནོ། །རྣམ་མཁྱེན་ནི། རྒྱུ་འབྲས་གཙོ་བོའི་ཆོས་བཅུ་མངོན་སུམ་དུ་
རྟོགས་པའི་རྣམ་པ་ཐམས་ཅད་མཁྱེན་པ་ཉིད་དང་། དང་ཞེས་བྱ་བའི་སྒྲས་
བསྡུས་པ་ལམ་ཤེས་པ་ཉིད་དང་། གཞི་ཤེས་པ་ཉིད་ལ་སོགས་པ་སྔར་སྐབས་
གཉིས་པ་དང་། གསུམ་པར་བཤད་པ་མཐར་ཐུག་པ་དག་ཀྱང་ཡེ་ཤེས་ཆོས་ཀྱི་
སྐུ་ཡིན་ཏེ། ཡེ་ཤེས་མཐར་ཐུག་པ་ལ་ཆོས་སྐུ་ཞེས་བརྗོད་པའོ། །བྱང་ཆུབ་ཀྱི་
ཕྱོགས་དང་མཐུན་པ་ལ་སོགས་པ་རྣམ་རྟོག་གི་སྤྲོས་པ་མེད་པའི་ཡེ་ཤེས་ཀྱི་
བདག་ཉིད། ཟག་བཅས་ཀྱི་གནས་ཡོངས་སུ་གྱུར་པས་ཟག་མེད་དུ་གྱུར་པ་སྡེ་
ཚན་ཉེར་གཅིག་པོ་ཐམས་ཅད་ཀྱང་། སྐུ་གསུམ་ལས་ཐ་དད་པའི་ཡེ་ཤེས་ཆོས་
ཀྱི་སྐུར་མངོན་པར་བརྗོད་པ་ཡིན་ནོ་ཞེས་བྱ་བ་ནི་ཁ་ཅིག་གི་བཞེད་པའོ། །དེ་
ལྟར་ཡང་།
བྱང་ཆུབ་ཕྱོགས་མཐུན་ཚད་མེད་དང་། །
རྣམ་པར་ཐར་དང་མཐར་གྱིས་ནི། །
སྙོམས་འཇུག་དགུ་ཡི་བདག་ཉིད་དང་། །
ཟད་པར་བཅུ་ཡི་བདག་ཉིད་དང་། །
ཟིལ་གྱིས་གནོན་པའི་སྐྱེ་མཆེད་ནི། །
རབ་ཏུ་དབྱེ་བས་རྣམ་བརྒྱད་དང་། །
ཉོན་མོངས་མེད་དང་སྨོན་མཁྱེན་དང་། །
མངོན་ཤེས་སོ་སོ་ཡང་དག་རིག །



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
257
རྣམ་པ་ཐམས་ཅད་དག་བཞི་དང་། །
དབང་བཅུ་དང་ནི་སྟོབས་བཅུ་དང་། །
མི་འཇིགས་པ་ནི་བཞི་དག་དང་། །
བསྲུང་བ་མེད་པ་གསུམ་དག་དང་། །
དྲན་པ་ཉེར་བཞག་རྣམ་གསུམ་དང་། །
བསྙེལ་བ་མི་མངའི་ཆོས་ཉིད་དང་། །
བག་ཆགས་ཡང་དག་བཅོམ་པ་དང་། །
སྐྱེ་ལ་ཐུགས་རྗེ་ཆེན་པོ་དང་། །
ཐུབ་པ་ཁོ་ནའི་མ་འདྲེས་ཆོས། །
བཅོ་བརྒྱད་བཤད་པ་གང་ཡིན་དང་། །
རྣམ་པ་ཐམས་ཅད་མཁྱེན་ཉིད་དང་། །
ཆོས་ཀྱི་སྐུ་ཞེས་བརྗོད་པ་ཡིན། །
ཞེས་གསུངས་སོ། །
གཉིས་པ་དེའི་ཁྱད་པར་བཤད་པ་ལ་གཉིས། ཉོན་མོངས་མེད་པའི་ཁྱད་
པར་དང་། སྨོན་གནས་ཤེས་པའི་ཁྱད་པར་རོ། །དང་པོ་ནི། ཉན་ཐོས་ཀྱི་ཉོན་
མོངས་པ་མེད་པའི་ཏིང་ངེ་འཛིན་ལས། སངས་རྒྱས་ཀྱི་ཉོན་མོངས་པ་མེད་པའི་
ཏིང་ངེ་འཛིན་ཆེས་ཁྱད་པར་འཕགས་ཏེ། ཉན་ཐོས་ཀྱི་ཏིང་ངེ་འཛིན་དེ་ནི་གྲོང་ལ་
སོགས་པར་རང་ལ་བལྟ་བ་སྟེ། བདག་མཐོང་བ་ལས་འགའ་ཞིག་གི་ཉོན་



258
མངོན་རྟོགས་རྒྱན་འགྲེལ་གཞུང་དོན་རབ་གསལ་
མོངས་པ་སྐྱེ་བར་གྱུར་ན་མི་རུང་ངོ༌། །ཞེས་མིའི་ཉོན་མོངས་ཀྱི་དམིགས་རྐྱེན་
བྱེད་པ་ཡོངས་སུ་སྤོང་བ་ཉིད་དུ་ཟད་ལ། རྒྱལ་བའི་ཉོན་མོངས་མེད་པའི་ཏིང་ངེ་
འཛིན་ནི། གྲོང་དང་གྲོང་ཁྱེར་སོགས་སུ་བྱོན་པ་ན། རང་ལ་དམིགས་པའི་
མི་ལ་སོགས་པ་དེའི་ཉོན་མོངས་རྣམས་རྩ་བ་ནས་རྒྱུན་གཅོད་པར་མཛད་པའི་
ཕྱིར། ཉན་རང་རྣམས་ནི། བསོད་སྙོམས་སོགས་ལ་རྒྱུ་བའི་སྔོན་དུ། རང་ལ་
དམིགས་པའི་གཞན་གྱི་ཉོན་མོངས་སྐྱེའམ་མི་སྐྱེ་བརྟགས་ནས། སྐྱེ་བར་ཤེས་པ་
ན༑ རབ་མཐའི་བསམ་གཏན་ལ་བརྟེན་ནས་ཉོན་མོངས་མེད་པའི་ཏིང་ངེ་འཛིན་
ལ་སྙོམས་པར་འཇུག་པ་ཡིན་ལ། དེ་བཞིན་གཤེགས་པ་ནི། བཞེད་པ་ཙམ་ལ་
རག་ལས་པ་སྟེ། ཇི་སྐད་དུ། །
ཉན་ཐོས་ཉོན་མོངས་མེད་པའི་ལྟ། །
མི་ཡི་ཉོན་མོངས་ཡོངས་སྤོང་ཉིད། །
གྲོང་སོགས་སུ་དེའི་ཉོན་མོངས་རྣམས། །
རྒྱུན་གཅོད་རྒྱལ་བའི་ཉོན་མོངས་མེད། །
ཅེས་སོ། །
གཉིས་པ་སྨོན་གནས་ཤེས་པའི་ཁྱད་པར་ནི། སངས་རྒྱས་ཀྱི་སྨོན་
གནས་མཁྱེན་པ་ནི། ཉན་ཐོས་ཀྱི་སྨོན་གནས་ཤེས་པ་ལས་ཆེས་ཁྱད་པར་
འཕགས་ཏེ། སངས་རྒྱས་ཀྱི་ནི། འབད་རྩོལ་གྱི་མཚན་མ་མེད་པར་རང་གི་
ངང་གིས་འཇུག་པ་དང་། གཟུགས་སོགས་ལ་མངོན་ཞེན་མེད་པས་ཆགས་པ་



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
259
དང་བྲལ་བ་ནི། ཕྱིན་ཅི་མ་ལོག་པ་དང་། ཤེས་བྱ་ཐམས་ཅད་ལ་ཡེ་ཤེས་
ཐོགས་པ་མེད་པར་ཁྱབ་པ་འཇུག་པ་དང་། འཁོར་བ་ཇི་སྲིད་པར་ཏིང་ངེ་འཛིན་
གྱི་བྱེད་པ་རྒྱུན་མི་འཆད་པ་དང་། གདུལ་བྱས་དྲི་བ་ཀུན་གྱི་ལན་འདེབས་པར་
བཞེད་པས་ཐེ་ཚོམ་ཐམས་ཅད་སེལ་བར་མཛོད་ལ། ཉན་ཐོས་ལ་སོགས་པའི་
སྨོན་གནས་ཤེས་པ་དེ་ལ་ཆ་ཀུན་ནས་མཚུངས་པ་དེ་ལྟ་མ་ཡིན་ཏེ། ཁྱད་ཆོས་ལྔ་
པོ་དེ་ལས་ལྡོག་པ་རྩོལ་བ་དང་བཅས་པ་སོགས་ཀྱིས་སྨོན་གནས་མཁྱེན་པ་ཉིད་
ཀྱིས་སོ། །དེ་སྐད་དུ། །
སངས་རྒྱས་སྨོན་གནས་མཁྱེན་པ་ནི། །
ལྷུན་གྱིས་གྲུབ་དང་ཆགས་སྤངས་དང་། །
ཐོགས་པ་མེད་དང་རྟག་གནས་དང་། །
དྲི་བ་ཀུན་ལན་འདེབས་པར་བཞེད། །
ཅེས་གསུངས། །
གསུམ་པ་དེ་ལ་རྩོད་པ་སྤང་བ་ལ་གཉིས། ཆོས་སྐུ་རྟག་པ་དང་།
ཁྱབ་རྟག་གཉིས་ཀ་ལ་རྩོད་སྤང་ངོ་། །དང་པོ་ལའང་གཉིས་ཏེ། གདུལ་བྱ་ལ་
ལྟོས་ཏེ་འདོད་པའི་ལན་དང་། གདུལ་བྱ་མིན་པ་ལ་ལྟོས་ཏེ་ཁྱབ་པ་མེད་པའི་
ལན་ནོ། །དང་པོ་ནི་སེམས་ཅན་ལ་སངས་རྒྱས་ཀྱི་སྐུ་དངོས་སུ་སྣང་ནས་དོན་
མཛོད་པ་རང་གིས་ཚོགས་བསགས་པའི་ཁྱད་པར་ལ་ལྟོས་པར་ཐལ། སྔོན་
སངས་རྒྱས་ལ་དམིགས་ནས་དད་པ་སྒོམ་པ་སོགས་སངས་རྒྱས་ལ་དངོས་སུ་



260
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཆོས་ཉན་པའི་རྒྱུ་དགེ་བའི་རྩ་བ་ནི་ཡོངས་སུ་སྨིན་པར་གྱུར་པ་ལ་བརྟེན་ནས། དེ་
འདྲའི་ལོངས་སྐུའི་གདུལ་བྱ་གང་ལ་ལོངས་སྐུ་གང་དང་། སྤྲུལ་སྐུའི་གདུལ་བྱ་
གང་ལ་སྤྲུལ་སྐུ་སོགས་ཡུལ་གང་དང་ནི། དུས་གང་གི་ཚེ། དངོས་སུ་ཆོས་
སྟོན་པའི་བྱ་བ་མཛད་པས་ཕན་པར་གྱུར་པ་དེ་དང་དེ་ལ། སྐུ་དེ་དངོས་སུ་སྣང་
ནས་བྱ་བ་མཛད་ཅིང་ཚོགས་མ་བསགས་པ་ལ་མི་སྣང་བའི་ཕྱིར།
རྒྱུ་ནི་ཡོངས་སུ་སྨིན་གྱུར་ནས། །
གང་དང་གང་ལ་གང་དང་ནི། །
གང་ཚེ་བྱ་བ་ཕན་གྱུར་པ། །
དེ་དང་དེ་ལ་དེ་སྣང་ངོ༌། །
ཞེས་སོ། །
གཉིས་པ་གདུལ་བྱ་མིན་པ་ལ་ལྟོས་ཏེ་ཁྱབ་པ་མེད་པའི་ལན་ནི།
སངས་རྒྱས་རྣམས་ནི་འཇིག་རྟེན་དུ་དངོས་སུ་བྱུང་བར་གྱུར་ཀྱང་། སེམས་ཅན་
ཁ་ཅིག་དེ་དང་དངོས་སུ་མི་ཕྲད་པའི་རྒྱུ་མཚན་ཡོད་དེ། སངས་རྒྱས་དངོས་སུ་
མཐོང་བའི་སྐལ་བ་མེད་པས། དམ་པའི་ཆོས་མཉན་པ་ལ་སོགས་པའི་བཟང་པོ་
མི་མྱོང་བའི་ཕྱིར། དཔེར་ན་ལྷའི་རྒྱལ་པོས་ཆར་ཕབ་ཀྱང་། མེས་ཚིག་པ་ལ་
སོགས་པས་ས་བོན་དུ་མི་རུང་བ་ལ་མྱུ་གུ་སྔོན་པོ་མི་འཁྲུངས་པ་ལྟར་དང་།
ཇི་ལྟར་ཆུ་ཡི་སྣོད་ཆག་ན། །
ཟླ་བའི་གཟུགས་བརྙན་མི་སྣང་བ། །



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
261
དེ་བཞིན་སེམས་ཅན་ངན་པ་ལ། །
སངས་རྒྱས་གཟུགས་ཀྱང་མི་སྣང་ངོ༌། །
ཞེས་པ་བཞིན་ཏེ། །
ལྷ་ཡི་རྒྱལ་པོས་ཆར་ཕབ་ཀྱང་། །
ས་བོན་མི་རུང་མི་འཁྲུངས་ལྟར། །
སངས་རྒྱས་རྣམས་ནི་བྱུང་གྱུར་ཀྱང་། །
སྐལ་བ་མེད་པས་བཟང་མི་མྱོང་། །
ཞེས་སོ། །
གཉིས་པ་ཁྱབ་རྟག་གཉིས་ཀ་ལ་རྩོད་པ་སྤང་བ་ནི། སངས་རྒྱས་ཆོས་
ཅན། ཁྱབ་པ་ཞེས་བརྗོད་པའི་རྒྱུ་མཚན་ཡོད་དེ། དེ་ལྟར་རྒྱུ་ནི་ཡོངས་སུ་སྨིན་
གྱུར་ནས་ཞེས་པའི་སྐབས་སུ། ཇི་སྐད་བཤད་པའི་ཚུལ་གྱིས་གདུལ་བྱ་དངོས་
སུ་འདུལ་བའི་དུས་ལ་བབ་པའི་དུས་ཐམས་ཅད་དུ། སྐུ་དངོས་སུ་སྣང་བའི་སྒོ་
ནས་གཞན་དོན་གྱི་བྱ་བ་མཛད་པ་རྒྱ་ཆེ་བའི་ཕྱིར། རྒྱུན་ལ་བསམ་ནས་རྟག་པ་
ཞེས་མངོན་པར་བརྗོད་དེ། བཅོམ་ལྡན་འདས་རྒྱུན་ཆགས་སུ་འཁོར་བ་ཇི་སྲིད་
པར་སེམས་ཅན་གྱི་དོན་མཛད་ཅིང་བཞུགས་ཀྱང་། ཁྱོད་ཀྱི་ངོ་བོའི་རྒྱུན་ལ་ཟད་
པ་མི་མངའ་བའི་ཕྱིར། །
དེ་ལྟར་མཛད་པ་རྒྱ་ཆེའི་ཕྱིར། །
སངས་རྒྱས་ཁྱབ་པར་ངེས་པར་བརྗོད། །



262
མངོན་རྟོགས་རྒྱན་འགྲེལ་གཞུང་དོན་རབ་གསལ་
དེ་ཉིད་ཟད་པ་མེད་པའི་ཕྱིར། །
རྟག་པ་ཞེས་ཀྱང་བརྗོད་པ་ཡིན། །
ཞེས་གསུངས་སོ། །
གསུམ་པ་ལོངས་སྤྱོད་རྫོགས་པའི་སྐུ་ལ་རང་བཞིན་མདོར་བསྟན་
དང་། ཡོན་ཏན་རྒྱས་བཤད་གཉིས་ཀྱི་དང་པོ་ནི། སྐྱེས་བུ་ཆེན་པོར་མཚོན་པར་
བྱེད་པས་ན། མཚན་ནི་བཟང་པོ་སུམ་ཅུ་རྩ་གཉིས་དང་། དཔེ་བྱད་བརྒྱད་ཅུའི་
བདག་ཉིད་ཅན་འོག་མིན་ཁོ་ནར་བཞུགས་པའི་ཐུབ་པའི་གཟུགས་སྐུ་འདི་ནི་
ལོངས་སྤྱོད་རྫོགས་པའི་སྐུར་བཞེད་དེ། འཁོར་ས་བཅུའི་བྱང་སེམས་རྣམས་
དང་ཐབས་ཅིག་ཏུ། ཐེག་པ་ཆེན་པོའི་ཆོས་ཀྱི་ལོངས་སྤྱོད་ཀྱི་དགའ་བ་དང་།
ཟག་པ་མེད་པའི་བདེ་བ་ཤིན་ཏུ་ཁ་ན་མ་ཐོ་བ་མེད་པ་ཉེ་བར་སྤྱོད་པ་སོགས་ངེས་
པ་ལྔས་ཁྱད་པར་དུ་བྱས་པའི་སྐུ་ཡིན་པའི་ཕྱིར། །
མཚན་ནི་སུམ་ཅུ་རྩ་གཉིས་དང་། །
དཔེ་བྱད་བརྒྱད་ཅུའི་བདག་ཉིད་འདི། །
ཐེག་ཆེན་ཉེ་བར་ལོངས་སྤྱོད་ཕྱིར། །
ཐུབ་པའི་ལོངས་སྤྱོད་རྫོགས་སྐུར་བཞེད། །
ཅེས་སོ། །
གཉིས་པ་ཡོན་ཏན་རྒྱས་བཤད་ལ། མཚན་དང་དཔེ་བྱད་གཉིས། དང༌
པོ་ལ་འབྲས་བུ་མཚན་དང་། རྒྱུ་འབྲས་ཀྱི་འབྲེལ་པ་དང་། རྒྱུ་མདོ་ལས་བྱུང་



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
263
བ་བཤད་པ་དང་གསུམ། དང་པོ་ནི། སྔོན་བླ་མ་སྐྱེལ་བ་དང་བསུ་བ་དང་།
གཡོག་འཁོར་སྦྱིན་པ་ལ་སོགས་པར་གོམས་པས། ཐུབ་པའི་ཕྱག་དང་ཞབས་
ཀྱི་མཐིལ་ན་འགྲོ་བ་འདྲེན་པའི་འཁོར་ལོ་རྩིབས་སྟོང་ལྡན་པ། ལྟེ་བ་མུ་ཁྱུད་དང་
བཅས་པ་ཡོངས་སུ་རྫོགས་པས་མཚན་པ་དང་། སྡོམ་གསུམ་ཡང་དག་པར་
བླངས་པ་ལ་ཡི་དམ་བརྟན་པ་ཉིད་ཀྱིས། རུས་སྦལ་གྱི་ལྟོ་བ་ལྟར་ཞབས་མཐིལ་
མཉམ་པར་འཇོག་པ་དང་། སྦྱིན་པ་དང་སྙན་པར་སྨྲ་བ་སོགས་བསྡུ་དངོས་བཞི་
བསྟེན་པས། ཕྱག་དང་ཞབས་ཀྱི་སོར་མོ་རིན་པོ་ཆེའི་དྲ་བས་འབྲེལ་བ་དང་།
བཟའ་བ་དང་བཅའ་བ་ལ་སོགས་པ་གྱ་ནོམ་པ་བྱིན་པས། ཕྱག་ཞབས་ཀྱི་
མཐིལ་ཤིང་བལ་ལྟར་འཇམ་ཞིང་གཞོན་ཤ་ཆགས་པ་དང་། བལྡག་པ་ལ་
སོགས་པ་གྱ་ནོམ་པ་བྱིན་པས། ལོངས་སྐུ་འདིའི་སྐུ་ནི། ཞབས་ཀྱི་མཐིལ་
གཉིས་ཕྱག་གི་མཐིལ་གཉིས་སམ་འགའ་ཞིག་གིས་དེའི་རྒྱབ་བཞིར་བཞེད་
ཅིང་། ཕྲག་པའི་བར་གཉིས་དང་ལྷག་པ་སྟེ་བདུན་དག་མཐོ་བ་དང་། བསད་
པར་བྱ་བ་བཅིངས་པ་སོགས་ལས་ཐར་བར་བྱས་པས། ཕྱག་ཞབས་ཀྱི་སོར་
མོ་རིང་བ་དང་། གཞན་གྱི་སྲོག་བསྲུངས་ཏེ་འཚོ་བ་ལ་ཕན་བཏགས་པས།
ཞབས་མཐིལ་གྱི་བཞི་ཆ་ཕྱིར་འཕགས་པ་རྟིང་པ་ཡངས་པ་དང་། སྲོག་གཅོད་
པ་སྤངས་པས། སྐུ་ཁྲུ་བདུན་ཙམ་དུ་འཕགས་ཤིང་ཡ་ཡོ་མེད་པས་སྐུ་ཆེ་ཞིང་
དྲང་བ་དང་། སྦྱིན་སོགས་དགེ་བའི་ཆོས་ཡང་དག་པར་བླང་པས། ཞབས་
པུས་མོའི་ལྷ་ང་དང་ལོང་བུ་ཕྱིར་འབུར་བ་མི་མངོན་པ་དང་། དགེ་བ་ཡང་དག་



264
མངོན་རྟོགས་རྒྱན་འགྲེལ་གཞུང་དོན་རབ་གསལ་
པར་བླངས་པ་གཞན་ལ་སྤེལ་བས། སྐུའི་བ་སྤུ་རེ་རེ་ནས་གྱེན་དུ་ཕྱོགས་པ་སྟེ་
བཅུ་ཚན་དང་པོའོ། །གསོ་བ་རིག་པ་དང་བཟོ་ལ་སོགས་གུས་པར་གཞན་ལ་
བྱིན་པས། བྱིན་པ་མ་ཉམས་ཤིང་རིམ་པར་འཚམས་ལ་རྒྱས་ཤིང་ཟླུམ་པ་རི་
དྭགས་ཨེ་ན་ཡའི་ལྟ་བུ་དང་། རང་ཉིད་ལ་ནོར་བདོག་པ་སློང་བ་པོའི་སྐྱེ་བོ་མ་
སྤངས་པས། སྐུ་མ་བཏུད་ཀྱང་ཕྱག་གིས་པུས་མོའི་ལྷ་ངར་བསླེབས་པས་ཕྱག་
རིང་ཞིང་མཛེས་པ་དང་། སྐྱེ་བོ་ཐམས་ཅད་ཚངས་པར་སྤྱོད་པ་ལེན་དུ་འཇུག་པ་
དང་གསང་བའི་ཚིག་བསྲུངས་པས། གླང་པོ་ཆེ་དང་རྟ་ཅང་ཤེས་ལྟར་འདོམས་
ཀྱི་སྦ་བ་སྦུབས་སུ་ནུབ་པ་དང་། གཞན་ལ་གདིང་བ་གྱ་ནོམ་པ་བྱིན་པས། པགས་
པའི་མདོག་གསེར་འདྲ་བ་དག་ཅིང་གསལ་བ་དང་། ཁང་བཟང་དང་གཞལ་
ཡས་ཁང་ལ་སོགས་པ་བྱིན་པས། གསེར་དངུལ་ཤིན་ཏུ་སྦྱངས་པ་ལྟར་པགས་
པའི་སྐྱི་སྲབ་ཅིང་འཇམ་པ་དང་། འདུ་འཛི་དང་རྣམ་གཡེང་སོགས་ཡོངས་སུ་
སྤངས་པས། བ་སྤུའི་ཁུང་བུ་རེ་རེ་སྤུ་གཉིས་གཉིས་མེད་པར་རེ་རེ་ནས་གཡས་
སུ་འཁྱིལ་བ་དང་། སྐྱེ་བོ་བླ་མ་ཐམས་ཅད་མིའི་གནས་ཇི་ལྟ་བ་བཞིན་དུ་བཀུར་
ཞིང་བཀོད་པས། ཞལ་མཛོད་སྤུས་བརྒྱན་པ་སྨིན་མཚམས་ཀྱི་བར་ཐིག་ལེའི་
གནས་ན་འཇམ་པ་དཀར་བ་མཉེན་པ། དྲངས་ན་ཁྲུ་གསུམ་ལ་སོགས་པའི་ཚད་
འབྱུང་བ། བཏང་ན་གཡས་སུ་འཁྱིལ་བ། རྩེ་མོ་གྱེན་དུ་ཕྱོགས་པ་སྐྱ་རུ་རའི་
འབྲས་བུའི་ཚད་ཙམ་པ་དངུལ་འབུར་གྱི་རྣམ་པ་ལྟ་བུ་ཉི་ཟླ་ལས་ལྷག་པའི་འོད་
དང་ལྡན་པ་དང་། གཞན་རྣམ་པ་ཐམས་ཅད་དུ་ཁ་དྲག་གི་ཚིག་གིས་ཁྱད་དུ་མ་



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
265
བསད་པས། རོ་སྟོད་སེང་གེ་འདྲ་བ་འཕེལ་ཀ་ཆེ་བ་དང་། གཞན་གྱིས་སྙན་
པར་སྨྲ་བའི་རྗེས་སུ་མཐུན་པར་བྱས་པས། ལོངས་སྐུ་འདིའི་དཔུང་པའི་མགོ་
མགྲིན་པ་དང་འབྲེལ་ཞིང་ཟླུམ་པར་གནས་པ་རྩའི་དྲ་བ་མི་མངོན་པ་དང་།
གཞན་ལ་སྨན་དང་སྨན་པ་སོགས་བྱིན་པས། དཔུང་མགོ་ཕན་ཚུན་གྱི་བར་རྒྱས་
པ་ཐལ་གོང་རྒྱས་པ་ནི་བྲང་སྟེ་བཅུ་ཚན་གཉིས་པའོ། །སྐྱེ་བོ་ནད་པའི་གཡོག་
དང་རིམ་གྲོ་སོགས་བྱས་པས། ལོངས་སྐུ་འདི་ལ་ལྗགས་ནད་ཀྱིས་མ་ཉམས་
ཤིང་རོ་མི་ཞིམ་པ་རྟ་ཆག་སོགས་ཀྱང་རོ་མཆོག་ཏུ་སྣང་བ་དང་། ནགས་ཚལ་
དང་ཀུན་དགའ་ར་བ་དང་སྐྱེད་མོས་ཚལ་སོགས་བྱེད་དུ་བཅུག་པས། སྐུའི་ཡན་
ལག་དང་འདོམ་མཉམ་པ་ཤིང་ནྱ་གྲོ་དྷ་ལྟར་ཆུ་ཞེང་གབ་པ་དང་། གཙུག་ལག་
ཁང་དང་ཁང་བཟང་ལ་སོགས་པ་ལྷག་པར་བྱིན་པས། དབུའི་གཙུག་ཏོར་ཟླུམ་
ཞིང་ཀུན་ནས་མཉམ་པ་གཡས་སུ་འཁྱིལ་བ་སོར་བཞི་ཙམ་འཕགས་པ་ལྡན་པ་
དང་། སྔོན་བསྐལ་པ་གྲངས་མེད་གསུམ་དུ་ཚིག་འཇམ་པོ་དང་སྙན་ལ་མཉེན་པ་
ལ་སོགས་པ་གསུངས་པས། སྙན་གྱི་བུག་པ་དང་སྐུ་མཚམས་ཀྱི་བར་ལྗགས་
ཀྱིས་རེག་པ། ཨུཏྤ་ལ་དམར་པོའི་ཁ་དོག་འདྲ་བའི་ལྗགས་རིང་ཞིང་མཛེས་པ་
ནི་སྲབ་ལ་ཡངས་པ་དང་། གསུང་གཅིག་གིས་འཇིག་རྟེན་གྱི་ཁམས་ཐམས་
ཅད་ཀྱི་སེམས་ཅན་ལ་རང་རང་གི་སྐད་དང་མཐུན་པར་དམ་པའི་ཆོས་གོ་བར་
བྱས་པས། གསུང་ཤེས་ཤིང་རྣམ་པར་ཤེས་པར་འགྱུར་བ་དང་། མཉན་པར་
འོས་ཤིང་མི་མཐུན་པ་མེད་པ་དང་། ཟབ་ཅིང་རྗེས་སུ་སྒྲོག་པ་དང་། བཏང་མི་



266
མངོན་རྟོགས་རྒྱན་འགྲེལ་གཞུང་དོན་རབ་གསལ་
བྲ་ཞིང་རྣར་སྙན་པ་དང་། མ་འཁྲུགས་ཤིང་གསལ་བའི་ཡན་ལག་ལྔ་ལྡན་གྱི་
ཚངས་པའི་དབྱངས་དང་། སྔོན་ཚིག་ཀྱལ་པ་སྤངས་པས། མེ་ལོང་གི་དཀྱིལ་
ལྟར་ཟླུམ་ཞིང་རྒྱས་པ་འགྲམ་པ་སེང་གེའི་འདྲ་བ་དང་། སྐྱེ་བོ་ཐམས་ཅད་ལ་
བཀུར་བ་དང་བསྔགས་པ་ལ་སོགས་པས། ཚེམས་ཀུན་ད་ལྟར་ཤིན་ཏུ་དཀར་
བ་དང་། ལོག་འཚོ་ལྔ་སྤངས་པའི་འཚོ་བ་རྣམ་པར་དག་པས། མཐོ་དམན་
མེད་པར་ཚེམས་མཉམ་པ་དང་། བསྐལ་པ་གྲངས་མེད་གསུམ་དུ་བདེན་པའི་
ཚིག་ཀུན་ཏུ་སྤྱད་པས། བར་མཚམས་མ་དོད་པས་ཚེམས་ཐགས་བཟང་བ་
དང༌། སྔ་མ་དང་འདྲ་བར་ཕྲ་མའི་ཚིག་སྤངས་པས། བླ་འོག་ལྷག་ཆད་མེད་
པར་ཉི་ཤུ་ཉི་ཤུ་ཡོད་པས་ཚེམས་ཀྱི་གྲངས་བཞི་བཅུ་ཐམ་པ་ཚང་བ་སྟེ། བཅུ་
ཚན་གསུམ་པའོ། །སེམས་ཅན་ཐམས་ཅད་ལ་བུ་གཅིག་པ་དང་འདྲ་བར་བལྟས་
པས། དཀར་ནག་གི་ཆ་མ་འདྲེས་ཤིང་དམར་པོའི་ར་རི་དང་མ་འབྲེལ་བས།
སྤྱན་ནོར་བུ་མཐོན་མཐིང་དང་འདྲ་བ་དང་། དུས་རིང་པོར་སེམས་ཅན་ལ་ཁོང་
ཁྲོ་བ་དང་ཆགས་པ་དང་རྨོངས་པ་ལ་སོགས་མེད་པར་བལྟས་པས། སྤྱན་གྱི་
སྟེང་འོག་གི་རྫི་མ་རྣམས་ལེགས་པར་གཞོལ་ཞིང་མ་འདྲེས་པ་བ་མཆོག་གི་རྫི་
མ་འདྲ་བ་སྟེ། དེ་ལྟར་སྔ་མ་རྣམས་རྒྱུ་དང་ཕྱི་མ་རྣམས་འབྲས་བུ་མཚན་གྱི་དོ་
བོ་ཡིན་ལ། རྒྱུ་དེ་དང་དེ་སྔོན་དུ་སོང་བ་ལས་འབྲས་བུ་འདི་དག་དང་ལྡན་པར་
སྒྲུབ་པ་སྟེ། དེ་སྐད་དུ།
ཕྱག་ཞབས་འཁོར་ལོའི་མཚན་དང་རུས་སྦལ་ཞབས། །



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
267
ཕྱག་དང་ཞབས་སོར་དྲ་བས་འབྲེལ་བ་དང་། །
ཕྱག་ནི་ཞབས་བཅས་འཇམ་ཞིང་གཞོན་ཤ་ཆགས། །
འདི་ཡི་སྐུ་ནི་བདུན་དག་མཐོ་བ་དང་། །
སོར་མོ་རིང་དང་རྟིང་ཡངས་སྐུ་ཆེ་དྲང་། །
ཞབས་འབུར་མི་མངོན་སྤུ་ནི་གྱེན་དུ་ཕྱོགས། །
བྱིན་པ་ཨེ་ན་ཡའི་འདྲ་ཕྱག་རིང་མཛེས། །
འདོམས་ཀྱི་སྦ་བ་སྦུབས་སུ་ནུབ་པའི་མཆོག །
པགས་པ་གསེར་མདོག་པགས་པ་སྲབ་པ་དང་། །
སྤུ་ནི་རེ་རེ་ནས་གཡས་ལེགས་འཁྲུངས་དང་། །
ཞལ་མཛོད་སྤུས་བརྒྱན་རོ་སྟོད་སེང་གེ་འདྲ། །
འདི་ཡི་དཔུང་པའི་མགོ་ཟླུམ་ཐལ་གོང་རྒྱས། །
འདི་ལ་རོ་མི་ཞིམ་པ་རོ་མཆོག་སྣང་། །
སྐུ་ནི་ནྱ་གྲོ་དྷ་ལྟར་ཆུ་ཞེང་གབ། །
གཙུག་ཏོར་དབུར་ལྡན་ལྗགས་རིང་མཛེས་པ་དང་། །
ཚངས་དབྱངས་འགྲམ་པ་སེང་གེ་འདྲ་དང་ཚེམས། །
ཤིན་ཏུ་དཀར་དང་ཚད་མཉམ་ཐགས་བཟང་དང་། །
གྲངས་ནི་བཞི་བཅུ་ཐམ་པ་ཚང་བ་དང་། །
སྤྱན་ནི་མཐོན་མཐིང་སྤྱན་རྫི་བ་མཆོག་གི། །



268
མངོན་རྟོགས་རྒྱན་འགྲེལ་གཞུང་དོན་རབ་གསལ་
འདྲ་བ་འདི་དག་སུམ་ཅུ་རྩ་གཉིས་མཚན། །
ཞེས་གསུངས། །
གཉིས་པ་རྒྱུ་འབྲས་ཀྱི་འབྲེལ་པ་ནི། ལོངས་སྐུ་འདི་ལ་འབྲས་བུ་མཚན་
ནི་སོ་གཉིས་བཤད་པ་དེ་དག །གང་དང་གང་གིས་འགྲུབ་པར་བྱེད་པའི་རྒྱུ་གང་
ཡིན་ཞེ་ན། རྒྱུ་དེ་དང་དེ་ནི་རབ་ཏུ་རྫོགས་པས་མཚན་ནི་སྔར་བཤད་པ་འདི་དག་
ཡང་དག་པར་འགྲུབ་པ་ཡིན་ཏེ། །
འདི་ལ་མཚན་ནི་གང་གང་གིས། །
འགྲུབ་པར་བྱེད་པའི་རྒྱུ་གང་ཡིན། །
དེ་དང་དེ་ནི་རབ་རྫོགས་པས། །
མཚན་ནི་འདི་དག་ཡང་དག་འགྲུབ། །
ཅེས་སོ། །
གསུམ་པ་རྒྱུ་མདོ་ལས་བཤད་པ་ནི། མཚན་གྱི་རྒྱུ་དེ་གང་ཡིན་ཞེ་ན།
སྔར་བཤད་པའི་མཚན་གྱི་རྒྱུ་དེ་དག་གོམས་པར་བྱས་པས། འབྲས་བུ་མཚན་
སོ་གཉིས་སྒྲུབ་པར་བྱེད་པའི་རྒྱུའི་མཚན་ཉིད་བླ་མ་སྐྱེལ་བ་ལ་སོགས་པ་དང་།
ཡང་དག་བླངས་པ་བསྟེན་པ་སོགས་འདིར་དངོས་སུ་བསྟན་པ་བདུན་དང་།
སོགས་པས་བསྡུས་པ་ཉེར་ལྔ་པོ་དེ་ཡུམ་གྱི་མདོ་ལས་ཇི་སྐད་བྱུང་བ་བཞིན་ཡིན་
བླ་མ་སྐྱེལ་ལ་སོགས་པ་དང་། །



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
269
ཡང་དག་བླངས་པ་བསྟེན་པ་དང་། །
བསྡུ་བ་བསྟེན་དང་གྱ་ནོམ་པའི། །
དངོས་པོ་སྦྱིན་དང་གསད་བྱ་བ། །
ཐར་བར་བྱེད་དང་དགེ་བ་ནི། །
ཡང་དག་བླངས་པ་སྤེལ་ལ་སོགས། །
སྒྲུབ་བྱེད་རྒྱུ་ཡི་མཚན་ཉིད་དེ། །
མདོ་ལས་ཇི་སྐད་བྱུང་བ་བཞིན། །
ཞེས་གསུངས། ཚིག་ལེར་འདི་གཉིས་རྒྱས་པ་གོང་དུ་མཚན་གྱི་ངོ་བོར་བཀྲོལ་
ཟིན་པས་འདིར་མི་བྲི་སྟེ། དེར་འཆད་པ་ནི། བཤད་པ་ཟོར་ཡང་བ་དང་རྒྱུ་
འབྲས་སྦྱར་བས་གཞན་གྱིས་རྟོགས་སླ་བའི་ཕྱིར་དུའོ། །
གཉིས་པ་དཔེ་བྱད་ལ་བཅུ་ཚན་བརྒྱད་ལས་དང་པོ་ནི། ཐུབ་པའི་ཞེས་
ཀུན་ལ་སྦྱར་ཞིང་། རྐང་པ་ཐ་མ་སྔ་མ་ཐམས་ཅད་ཀྱི་མཐར་ཡང་སྦྱར་རོ། །ཕྱི་
གཞན་ལ་སྣང་བའི་སྐུའི་རྟགས་ཀྱི་ཁྱད་པར་གྱིས་འཆད་པར་འགྱུར་བའི་ནང་གི་
ཡོན་ཏན་གོ་བར་བྱེད་ཅིང་། གཞན་རྒྱུད་ལ་བགོ་བར་བྱེད་པས་ན་དཔེ་བྱད་དོ། །
ལོངས་སྐྱ་སེན་མོ་ཟངས་ཀྱི་མདོག་ལྟར་དམར་བ་ཉིད་དང་ལྡན་ཏེ། འདུ་བྱེད་
ཐམས་ཅད་ལ་འདོད་ཆགས་དང་བྲལ་མཐར་ཕྱིན་པ་བ་ཉིད་ཀྱིས་སོ། །ནང་གི་
ཡོན་ཏན་འདི་ལྟ་བུ་ཡོད་པ་ཉིད་ཀྱི་རྟགས་སུ་སྐུ་གཟུགས་ཀྱི་མཚན་མ་འདི་དང་
ལྡན་ཞེས་པའམ། རྒྱུ་འབྲས་ཅི་རིགས་སུ་གསུངས་སོ། །སེན་མོའི་མདོག་



270
མངོན་རྟོགས་རྒྱན་འགྲེལ་གཞུང་དོན་རབ་གསལ་
སྣུམ་པ་ཉིད་དང་ལྡན་ཏེ། སེམས་ཅན་ཐམས་ཅད་ལ་ཕུགས་སུ་ཕན་པའི་ལྷག་
བསམ་མཐར་ཕྱིན་པ་ཉིད་ཀྱིས་སོ། །ཤང་ཤོང་མེད་པས་སེན་མོ་མཐོ་བ་ཉིད་དང་
ལྡན་ཏེ། མིའི་རིགས་ཀྱི་མཆོག་ལས་སྐྱེས་པས་སོ། །སོར་མོ་རྣམས་ཟླུམ་པ་
ཉིད་དེ། སྒྲུབ་པའི་སྤྱོད་པའི་ཚུལ་ཁ་ན་མ་ཐོ་བ་མེད་པ་མཐར་ཕྱིན་པ་ཉིད་ཀྱིས་
སོ། །སོར་མོ་རྣམས་རྒྱས་པ་ཉིད་དང་ལྡན་ཏེ། སྔོན་དགེ་བའི་རྩ་བ་བསགས་པ་
མཐར་ཕྱིན་པ་ཉིད་ཀྱིས་སོ། །སོར་མོ་རྣམས་བྱིན་གྱིས་ཕྲ་བ་ཉིད་དང་ལྡན་
ཏེ། ཐེག་པ་གསུམ་གྱི་རྟོགས་པའི་རིགས་ལ་ཡང་དག་པར་མཐར་ཕྱིན་པ་ཉིད་
ཀྱིས་སོ། །སྐབས་སུ་ཇི་ལྟར་འཚམས་པ་མཐར་ཕྱིན་པ་ཞེས་སྦྱར་རོ། །ལུས་ཀྱི་
རྩ་ཕྱི་ནས་མི་མངོན་པ་ཉིད་དེ། སྔོན་ལུས་ལ་སོགས་པའི་ལས་ལམ་མི་དགེ་བ་
བཅུ་དང་ལོག་འཚོ་རབ་ཏུ་སྲུང་བ་ཉིད་ཀྱིས་སོ། །རྩ་མདུད་པ་མེད་པ་ཉིད་དང་
ལྡན་ཏེ། ཉོན་མོངས་པའི་མདུད་པ་འགྲོལ་ཞིང་གྲོལ་བ་ཉིད་ཀྱིས་སོ། །ཞབས་
ཀྱི་ལོང་བུ་ཆུང་བ་མི་མངོན་པ་ཉིད་དེ། གསང་བའི་གནས་ཟབ་མོ་རྟོགས་པས་
ཤིན་ཏུ་སྦས་པའི་ཆོས་ཀྱི་བློ་གྲོས་ཅན་ཉིད་ཀྱིས་སོ། །ཞབས་ཆེ་ཆུང་དང་རིང་
ཐུང་མེད་པས་མི་མཉམ་པ་མེད་པ་ཉིད་དེ། འཁོར་བ་སོགས་བགྲོད་དཀའ་བའི་
གནས་ཐམས་ཅད་ལས་སྐྱེ་བོ་སྒྲོལ་བར་མཛད་པ་ཉིད་ཀྱིས་སོ། །
བཅུ་ཚན་གཉིས་པ་ནི། སེང་གེའི་སྟབས་སུ་གཤེགས་པ་ཉིད་དང་ལྡན་
ཏེ། མི་ཟིལ་གྱིས་གནོན་པ་ལ་མཁས་པ་ཉིད་ཀྱིས་སོ། །གླང་པོ་ཆེའི་སྟབས་སུ་
གཤེགས་པ་ཉིད་དང་ལྡན་ཏེ། ཀླུ་གདུག་པ་སོགས་ཟིལ་གྱིས་གནོན་པ་ལ་



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
271
མཁས་པ་ཉིད་ཀྱིས་སོ། །ངང་པའི་སྟབས་སུ་གཤེགས་པ་ཉིད་དང་ལྡན་ཏེ། བྱ་
ལྟར་ནམ་མཁའ་ལ་གཤེགས་པར་མཁས་པ་ཉིད་ཀྱིས་སོ། །ཁྱུ་མཆོག་སྟབས་
སུགཤེགས་པ་ཉིད་དང་ལྡན་ཏེ། འདོད་པའི་གནས་སུ་སེམས་ཅན་གྱི་སྣ་འདྲེན་
པ་སྐྱེས་བུ་ཁྱུ་མཆོག་ཏུ་མཁས་པ་ཉིད་ཀྱིས་སོ། །གཡས་ཕྱོགས་སུ་ལྡོག་ཅིང་
གཤེགས་པ་ཉིད་དེ། སྐོར་ཕྱོགས་ཀྱི་ལམ་དང་མཐུན་པར་གཤེགས་པ་ཉིད་ཀྱིས་
སོ། །མཛེས་པར་གཤེགས་པ་ཉིད་དེ། གཤེགས་པའི་ཚེ་ལྟ་ན་སྡུག་ཅིང་མཛེས་
པར་མཁས་པ་ཉིད་ཀྱིས་སོ། །མི་གཡོ་བར་གཤེགས་པ་ཉིད་དེ། རྟག་ཏུ་ས་
གཉིས་ཡིད་ལ་བྱེད་པའི་གྱ་གྱུ་མི་མངའ་བ་ཉིད་ཀྱིས་སོ། །ཤ་རྒྱས་ཤིང་འགྱིང་
ལེགས་པས་སྐུ་འཁྲིལ་བག་ཆགས་པ་ཉིད་དང་ལྡན་ཏེ། གཞན་གྱི་ཡོན་ཏན་ཡང་
དག་པར་བརྗོད་པར་མཛད་པ་ཉིད་ཀྱིས་སོ། །གཙང་ཞིང་དག་པས་སྐུ་བྱི་དོར་
བྱས་པ་ལྟ་བུ་ཉིད་དང་ལྡན་ཏེ། སྒོ་གསུམ་སྡིག་པའི་ཆོས་དང་མ་སྦགས་པ་ཉིད་
ཀྱིས་སོ། །སྐུ་རིང་ཐུང་དང་སྦོམ་ཕྲ་སོགས་ཐད་ཀར་མ་འཆོལ་བས་རིམ་པར་
འཚམས་པ་ཉིད་དེ། གདུལ་བྱའི་བློ་དང་འཚམས་པའི་ཆོས་སྟོན་པར་མཛད་པ་
ཉིད་ཀྱིས་སོ། །
བཅུ་ཚན་གསུམ་པ་ནི། སྐུ་རྣམ་པར་དག་པས་གཙང་བ་ཉིད་དེ། སྐུ་
གསུང་ཐུགས་ལ་སོགས་པའི་ཀུན་སྤྱོད་གཙང་བའི་ཕྱིར། སྐུ་འཇམ་པ་ཉིད་དང་
ལྡན་ཏེ། ཐུགས་ཐུགས་རྗེ་ཅན་ཉིད་ཀྱི་ཕྱིར། སྐུ་རྣམ་པར་དག་པ་ཉིད་དང་ལྡན་
ཏེ། ཐུགས་དྲི་མས་རྣམ་པར་དག་པའི་ཕྱིར། མཚན་རྫོགས་པ་ཉིད་དེ། རང་



272
མངོན་རྟོགས་རྒྱན་འགྲེལ་གཞུང་དོན་རབ་གསལ་
གི་རྒྱུད་ཉོན་མོངས་དང་རྣམ་རྟོག་འཇོམས་པའི་ཆོས་འདུལ་བ་ཐམས་ཅད་ཡོངས་
སུ་རྫོགས་པའི་ཕྱིར། སྐུའི་ཁྱོན་ཆེ་བས་ཁོ་ལག་ཡངས་ཤིང་ཁྱད་པར་བཟང་བ་
ཉིད་དང་ལྡན་ཏེ། གཞན་ལ་རྒྱ་ཆེ་བས་ཡངས་ཤིང་ཡིད་དུ་འོང་བས་མཛེས་པའི་
ཡོན་ཏན་བརྗོད་པའི་ཕྱིར། གོམ་པ་ཆེ་ཆུང་མེད་པས་སྙོམས་པ་ཉིད་དང་ལྡན་
ཏེ། སེམས་ཅན་ཐམས་ཅད་ལ་ཐུགས་སྙོམས་པའི་ཕྱིར། སྤྱན་གཉིས་ར་རི་
སོགས་མེད་པས་རྣམ་པར་དག་པ་ཉིད་དེ། ཡོན་ཏན་འབའ་ཞིག་བསྐྱེད་པ་རྣམ་
པར་དག་པའི་ཆོས་སྟོན་པའི་ཕྱིར། སྐུ་ཤིན་ཏུ་གཞོན་ཤ་ཅན་ཉིད་དང་ལྡན་
ཏེ། དཔེ་དང་བཅས་ནས་ཆོས་གོ་སླ་བ་སྟོན་པའི་ཕྱིར། སྐུ་ཤ་ཞུམ་པ་མེད་པ་
ཉིད་དེ། བྱ་དཀའ་བའི་གནས་ལ་ཐུགས་རྟག་ཏུ་མ་ཞུམ་པ་ཉིད་ཀྱི་ཕྱིར། སྐུ་ཤ་
ཁེངས་པས་རྒྱས་པ་ཉིད་དེ། དགེ་བའི་རྩ་བ་འཇིག་རྟེན་ཐམས་ཅད་ལས་ཡང་
དག་པར་འཕགས་པའི་ཕྱིར།
བཅུ་ཚན་བཞི་པ་ནི། ཤ་མི་ལྷོད་པས་སྐུ་ཤིན་ཏུ་གྲིམས་པ་ཉིད་དེ།
ཡང་སྲིད་པ་ལེན་པའི་ལས་ཟད་པ་ཉིད་ཀྱིས་སོ། །ཕྱག་ཞབས་སོགས་ཡན་ལག་
དང་སོར་ཚིག་སོགས་ཉིང་ལག་རིང་ཐུང་སོགས་ཆ་ཕྱེད་པས་ཤིན་ཏུ་རྣམ་པར་
འབྱེད་པ་ཉིད་དང་ལྡན་ཏེ། གདུལ་བྱ་སྲིད་པ་ལས་གྲོལ་བའི་ཆེད་དུ་རྟེན་ཅིང་
འབྲེལ་བར་འབྱུང་བ་རྒྱུ་འབྲས་ལུགས་འབྱུང་ལུགས་ཟློག་ཤིན་ཏུ་རྣམ་པར་ཕྱེ་བ་
སྟོན་པར་མཛད་པ་ཉིད་ཀྱིས་སོ། །གཟིགས་པ་གློ་བུར་གྱི་དྲི་མའི་རབ་རིབ་མེད་
ཅིང་རྣམ་པར་དག་པ་ཉིད་དང་ལྡན་ཏེ། ཚིག་དོན་མངོན་མཐོ་ངེས་ལེགས་ལས་



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
273
བརྩམས་པ་ཤིན་ཏུ་རྣམ་པར་དག་པ་མཐར་ཕྱིན་པར་སྟོན་པས་སོ། །སྐུའི་ཕྱལ་
ཞེས་པ་ལྟོ་བ་ཟླུམ་པ་ཉིད་དང་ལྡན་ཏེ། སློབ་མ་ཚུལ་ཁྲིམས་ཕུན་སུམ་ཚོགས་
པར་གྱུར་པ་མཛད་པ་ཉིད་ཀྱིས་སོ། །སྐེད་སྐབས་འཚམས་པས་དཀུ་སྐབས་
ཕྱིན་པ་ཉིད་དང་ལྡན་ཏེ། གཉེན་པོས་བཅོམ་པས་འཁོར་བའི་སྐྱོན་གྱིས་མ་གོས་
ཤིང་མ་སྦགས་པ་ཉིད་ཀྱིས་སོ། །སྐེད་པ་ཧ་ཅང་རིང་པོ་ཡང་མ་ཡིན་པས་དཀུ་
མ་རྙོངས་པ་ཉིད་དེ། ང་རྒྱལ་གྱི་འགྱིང་བ་བཅོམ་པ་ཉིད་ཀྱིས་སོ། །སྐུའི་ཕྱལ་
ཕྱང་ངེ་བ་མཐོ་དམན་མེད་པ་ཉིད་དང་ལྡན་ཏེ། བཤད་བྱའི་ཆོས་ཟད་མི་ཤེས་
པར་སྟོན་པ་ཉིད་ཀྱིས་སོ། །ལྟེ་བ་གཏིང་ཟབ་པ་ཉིད་དེ། ཆོས་ཟབ་མོ་རྟོགས་པ་
ཉིད་ཀྱིས་སོ། །ལྟེ་བའི་རི་མོ་གཡས་ཕྱོགས་སུ་འཁྱིལ་བ་ཉིད་དང་ལྡན་ཏེ།
སློབ་མ་རང་དང་མཐུན་པར་གདམས་ངག་འཛིན་པར་འགྱུར་བ་ཉིད་ཀྱིས་སོ། །
སྤྱོད་ལམ་ཀུན་ནས་མཛེས་པ་ཉིད་དང་ལྡན་ཏེ། འཁོར་ཐམས་ཅད་སྒོ་གསུམ་གྱི་
སྤྱོད་པ་ཀུན་ནས་མཛེས་པར་མཛད་པ་ཉིད་ཀྱིས་སོ། །
བཅུ་ཚན་ལྔ་པ་ནི། སྒོ་གསུམ་གྱི་ཀུན་ཏུ་སྤྱོད་པ་གཙང་བ་ཉིད་དང་ལྡན་
ཏེ། དྲི་མ་མེད་པས་ཐུགས་གཙང་བ་ཉིད་ཀྱིས་སོ། །སྐུ་ལ་སྨེ་བ་དང་གནག་
བག་མེད་པ་ཉིད་དེ། ལམ་ལོག་པ་སྟོན་པ་དང་དུས་མིན་གདུལ་བྱར་ཆོས་འདུལ་
བ་སྟོན་པ་སོགས་དང་བྲལ་བ་ཉིད་ཀྱིས་སོ། །ཕྱག་ཤིང་བལ་ལྟར་འཇམ་པ་ཉིད་
དང་ལྡན་ཏེ། ལུས་ངག་ཡིད་ལ་སོགས་པ་ཟོ་མདོག་བདེ་བ་འཐོབ་པའི་རྒྱུར་གྱུར་
པའི་ཆོས་སྟོན་པར་མཛད་པ་ཉིད་ཀྱིས་སོ། །ཕྱག་གི་རི་མོ་མདངས་གསལ་བ་



274
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཡོད་པ་ཉིད་དང་ལྡན་ཏེ། རང་གཞན་གྱི་སྐྱེ་བོ་སྙོམས་པར་བྱས་པ་མདངས་ཡོད་
པའི་དགེ་སྦྱོང་ཆེན་པོ་བརྙེས་པར་མཛད་པ་ཉིད་ཀྱིས་སོ། །རྒྱང་རིང་པོ་ནས་
གསལ་བའི་ཕྱག་གི་རི་མོ་ཟབ་པ་ཉིད་དང་ལྡན་ཏེ། ཆོས་ཟབ་མོ་རྟོགས་པ་མཐར་
ཕྱིན་པ་ལ་གནས་པ་ཉིད་ཀྱིས་སོ། །ཕྱག་གི་རི་མོ་རིང་བ་ཉིད་དང་ལྡན་ཏེ།
འཕྲལ་བདེ་ལ་ཕུགས་སུ་ཕན་པ་དང་ཕྱི་རྗེས་སུ་ཡང་དང་ཡང་ཡང་དག་པའི་
ཆོས་སྟོན་པར་མཛད་པ་ཉིད་ཀྱིས་སོ། །ཞལ་ཧ་ཅང་མི་རིང་བ་ཉིད་དེ། གདུལ་
བྱའི་རིམ་པ་མང་པོར་ཇི་ལྟར་འཚམས་པའི་བསླབ་པ་རབ་ཏུ་མང་པོ་ཀུན་ཏུ་སྟོན་
པར་མཛད་པ་ཉིད་ཀྱིས་སོ། །ཞལ་ལ་གཟུགས་ཀྱི་གཟུགས་བརྙན་སྣང་བ་མཆུ་
བིམ་པ་ལྟར་དམར་བ་ཉིད་དང་ལྡན་ཏེ། སྣོད་བཅུད་ཀྱི་འཇིག་རྟེན་ཐམས་ཅད་
གཟུགས་བརྙན་དང་འདྲ་བར་རྟོགས་པ་ཉིད་ཀྱིས་སོ། །ལྗགས་མཉེན་པ་ཉིད་
དང་ལྡན་ཏེ། གདུལ་བྱ་ཐམས་ཅད་ཚིག་འཇམ་པོས་འདུལ་བ་ཉིད་ཀྱིས་སོ། །
ལྗགས་སྲབ་པ་ཉིད་དེ། ཡོན་ཏན་རིག་པའི་འཐད་པ་མང་བ་སྟོན་པར་མཛད་པ་
ཉིད་ཀྱིས་སོ། །
བཅུ་ཚན་དྲུག་པ་ནི། ལྗགས་དམར་བ་ཉིད་དེ། ཉོན་མོངས་འཇོམས་
པའི་ཆོས་འདུལ་བ་བྱིས་པའི་སྐྱེ་བོ་བདག་དང་བདག་གི་བ་ལ་ཆགས་པ་ཅན་
གྱིས་གཏིང་དཔག་དཀའ་བ་སྟོན་པར་མཛད་པ་ཉིད་ཀྱིས་སོ། །གསུང་འབྲུག་
གི་སྒྲ་དང་ལྡན་པ་ཉིད་དེ། བསྙེངས་པ་ཉེས་པ་བཅབ་པར་བྱ་བའི་དོགས་པ་དང་
འཇིགས་པ་ཐམས་ཅད་མི་མངའ་བ་ཉིད་ཀྱིས་སོ། །གསུང་སྙན་ཅིང་མཉེན་ལ་



275
སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
འཇམ་པ་ཉིད་དང་ལྡན་ཏེ། རྣ་བར་འཇེབས་པས་སྙན་པ་ལ་སོགས་པར་གསུང་
བ་ཉིད་ཀྱིས་སོ། །མཆེ་བ་ཟླུམ་པ་ཉིད་དང་ལྡན་ཏེ། རྗེས་སུ་ཆགས་པ་སོགས་
སྲིད་པར་ཀུན་ཏུ་སྦྱོར་བ་དགུ་ཟད་པར་བསྡམས་པ་ཉིད་ཀྱིས་སོ། །མཆེ་བ་རྣོ་
བ་ཉིད་དང་ལྡན་ཏེ། སྐྱེ་བོ་གདུལ་དཀའ་བ་ཉོན་མོངས་ཤས་ཆེ་བ་འདུལ་བར་
མཛད་པ་ཉིད་ཀྱིས་སོ། །མཆེ་བ་དཀར་བ་ཉིད་དེ། ཉོན་མོངས་འཇོམས་པའི་
ཆོས་འདུལ་བ་ཤིན་ཏུ་དཀར་བ་ཉིད་ཀྱིས་འཇོམས་པར་མཛད་པ་ཉིད་ཀྱི་ཕྱིར།
རིང་ཐུང་མེད་པས་མཆེ་བ་མཉམ་པ་ཉིད་དེ། འཁོར་འདས་མཉམ་པ་ཉིད་དུ་
རྟོགས་པའི་ས་ལ་གནས་པ་ཉིད་ཀྱིས་སོ། །མཆེ་བ་བྱིན་གྱིས་ཕྲ་བ་ཉིད་དེ།
རིམ་གྱིས་ཐེག་པ་གསུམ་གྱི་མངོན་རྟོགས་ཡང་དག་པར་སྟོན་པར་མཛད་པ་ཉིད་
ཀྱིས་སོ། །ཤངས་ཀྱི་གཟེངས་མཐོ་བ་ཉིད་དེ། ཐབས་ཆ་ཡོངས་སུ་རྫོགས་པའི་
སྟོང་ཉིད་རྟོགས་པའི་ཤེས་རབ་མཆོག་ལ་གནས་པ་ཉིད་ཀྱིས་སོ། །ཤངས་
སྣབས་སོགས་ཀྱིས་དག་པའི་གཙང་བ་ཉིད་དེ། གདུལ་བྱའི་སྐྱེ་བོ་ཡིད་ཆེས་པའི་
གཙང་མ་ཕུན་སུམ་ཚོགས་པ་དང་ལྡན་པ་ཉིད་ཀྱིས་སོ། །
བཅུ་ཚན་བདུན་པ་ནི། སྤྱན་ཡངས་པ་ཉིད་དེ། ཐེག་པ་ཆེན་པོའི་ཆོས་
གྲངས་མེད་པ་ཤིན་ཏུ་རྒྱ་ཆེ་བ་སྟོན་པའི་ཕྱིར། རྫི་མ་སྟུག་པ་ཉིད་དང་ལྡན་
ཏེ། སེམས་ཅན་གྱི་ཚོགས་མཐའ་ཡས་པ་འཁོར་བའི་གནས་ནས་དྲངས་པ་ཉིད་
ཀྱིས་སོ། །སྤྱན་དཀར་ནག་མ་འདྲེས་པས་འབྱེས་ཤིང་པད་མའི་འདབ་མ་རངས་
པ་རྫོགས་པ་ལྟ་བུ་ཉིད་དང་ལྡན་ཏེ། མགུ་བར་དཀའ་བའི་ལྷ་དང་མི་དང་ལྷ་མིན་



276
མངོན་རྟོགས་རྒྱན་འགྲེལ་གཞུང་དོན་རབ་གསལ་
གྱི་འགྲོ་བ་གཞོན་ནུ་མ་ཐམས་ཅད་ཀྱིས་བསྟོད་པར་འོས་པས་མངོན་པར་མགུ་
བར་མཛད་པ་ཉིད་ཀྱིས་སོ། །སྨིན་ཚུགས་རིང་བ་ཉིད་དང་ལྡན་ཏེ། མ་འོངས་
པ་ན་ཅི་འགྱུར་ལྟ་བས་རྟག་ཏུ་ཕྱི་རྗེས་སུ་འགྲོ་བ་ལ་གཟིགས་པ་ཉིད་ཀྱིས་སོ། །
སྨིན་མ་འཇམ་པ་ཉིད་དང་ལྡན་ཏེ། ཆོས་འདུལ་བ་འཇམ་པོ་མེ་ལྔ་བསྟེན་པ་
སོགས་མ་ཡིན་པ་འཇམ་པའི་ཆོས་ཀྱིས་འདུལ་བ་ལ་མཁས་པ་ཉིད་ཀྱིས་སོ། །
སྨིན་མ་སྣུམ་པ་ཉིད་དང་ལྡན་ཏེ། ཐུགས་ཀྱི་རྒྱུད་ཡོངས་སུ་དགེ་བས་བརླན་པ་
ཉིད་ཀྱིས་སོ། །སྨིན་མའི་སྤུ་རིང་ཐུང་མེད་པས་མཉམ་པ་ཉིད་དེ། ཀུན་ཏུ་ཉོན་
མོངས་པའི་སྐྱོན་གཟིགས་པ་ཉིད་ཀྱིས་སོ། །ཕྱག་རིང་ཞིང་རྒྱས་པ་ཉིད་དང་ལྡན་
ཏེ། སེམས་ཅན་གྱི་མཆོག་ཏུ་གནོད་པ་འཁོར་བ་སྤྱི་དང་ངན་འགྲོའི་རྒྱུ་བཟློག་
པར་མཛད་པ་ཉིད་ཀྱིས་སོ། །སྙན་རིང་ཐུང་དང་ཆེ་ཆུང་མེད་པས་མཉམ་པ་ཉིད་
དང་ལྡན་ཏེ། རྒྱལ་བར་དཀའ་བ་འདོད་ཆགས་ལ་སོགས་པའི་གཡུལ་ལས་
རྣམ་པར་རྒྱལ་བ་ཉིད་ཀྱིས་སོ། །སྒྲ་ལ་འཇུག་པ་བྱེད་པ་ཉམས་པ་སོགས་སྙན་
གྱི་དབང་པོ་མ་ཉམས་པ་ཉིད་དང་ལྡན་ཏེ། གདུལ་བྱའི་སེམས་ཅན་ཀུན་གྱི་རྒྱུད་
མ་ཉམས་པར་བདེ་བ་ལ་བཀོད་པར་མཛད་པ་ཉིད་ཀྱིས་སོ། །
བཅུ་ཚན་བརྒྱད་པ་ནི། སྐྲ་མཚམས་དོད་པས་དཔྲལ་བ་ལེགས་པར་
འབྱེས་པ་དང་ལྡན་ཏེ། ལྟ་བ་ངན་པ་དྲུག་ཅུ་རྩ་གཉིས་སོགས་མཐར་འཛིན་གྱི་ལྟ་
བས་བྱས་པ་ཐམས་ཅད་ཀྱིས་ཐུགས་གཞན་དུ་མི་འགྱུར་བ་སྔོན་འགྱུར་བར་མ་
ནུས་པ་ཉིད་ཀྱིས་སོ། །དཔྲལ་བ་དབྱེས་ཆེ་བ་རྒྱས་པ་ཉིད་དང་ལྡན་ཏེ། ལོག་སྨྲ་



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
ཐམས་ཅད་འཇོམས་པར་མཛད་པ་ཉིད་ཀྱིས་སོ། །གདུགས་ལྟར་དབུ་ཤིན་ཏུ་
རྒྱས་པ་ཉིད་དང་ལྡན་ཏེ། གཞན་དོན་དུ་སངས་རྒྱས་ཐོབ་པར་སྨོན་པའི་སྨོན་
ལམ་གྱི་མཆོག་ཡོངས་སུ་རྫོགས་པ་ཉིད་ཀྱིས་སོ། །དབུ་སྐྲ་བུང་བ་ལྟར་གནག་
པ་ཉིད་དང་ལྡན་ཏེ། ཡུལ་གྱི་དགའ་བ་གཟུགས་སྒྲ་སོགས་ལ་སྲེད་པ་ཐམས་
ཅད་བཟློག་པར་མཛད་པ་ཉིད་ཀྱིས་སོ། །བར་མཚམས་མེད་པར་དབུ་སྐྲ་སྡུག་པ་
ཉིད་དང་ལྡན་ཏེ། མཐོང་བ་དང་སྒོམ་པས་སྤང་བར་བྱ་བའི་བག་ལ་ཉལ་ཟད་
པར་སྤངས་པ་ཉིད་ཀྱིས་སོ། །དབུ་སྐྲ་འཇམ་པ་ཉིད་དང་ལྡན་ཏེ། བསམ་གཏན་
མཐར་འཛིན་གྱི་རྩུབ་བག་མེད་པའི་བློ་འཇམ་པོས་ཡོངས་སུ་ཤེས་པ་ཉིད་ཀྱིས་
སོ། །དབུ་སྐྲ་མ་འཛིངས་པ་ཉིད་དེ། ཐུགས་འདོད་ཆགས་ལ་སོགས་པས་
མ་འཁྲུགས་པ་ཉིད་ཀྱིས་སོ། །དབུ་སྐྲ་མི་རྩུབ་ཅིང་མི་གཤོར་བ་ཉིད་དེ། ཚིག་
རྩུབ་ཟད་པར་སྤངས་པས་རྟག་ཏུ་ཚིག་མི་རྩུབ་པ་ཉིད་ཀྱིས་སོ། །དབུ་སྐྲ་དྲི་ཞིམ་
པ་ཉིད་དང་ལྡན་ཏེ། དཀོན་མཆོག་གི་མདུན་དུ་བྱང་ཆུབ་ཀྱི་རྒྱུར་གྱུར་པའི་ཡན་
ལག་གི་མེ་ཏོག་བཀྲམ་པ་ཉིད་ཀྱིས་སོ། །ཕྱག་དང་ཞབས་མཐེ་བོང་ལ་རྡོ་རྗེའི་
རི་མོ་ལྟ་བུ་དཔལ་གྱི་བེའུ་དང་། འདི་ཐུགས་ཁར་ཡོད་པའང་བཤད་དོ། །དེ་
གཉིས་ཀྱི་མཐིལ་ལ་རི་མོ་གྲུ་བཞི་པའི་བཀྲ་ཤིས་དང་། དེའི་མཐའ་སྲིན་ལག་ལ་
སོགས་པའི་ཞབས་ན་རི་མོ་བདུན་གཡས་སུ་འཁྱིལ་བའི་གཡུང་དྲུང་འཁྱིལ་བས་
བརྒྱན་པ་ཉིད ། སྐུ་རྣམ་པ་ཐམས་ཅད་དུ་མཛེས་པར་གྱུར་པ་ཉིད་ཀྱིས་སོ། །
དེ་སྐད་དུ།



278
མངོན་རྟོགས་རྒྱན་འགྲེལ་གཞུང་དོན་རབ་གསལ་་
ཐུབ་པའི་སེན་མོ་ཟངས་མདོག་དང་། །
མདོག་སྣུམ་མཐོ་དང་སོར་མོ་རྣམས། །
ཟླུམ་རྒྱས་བྱིན་གྱིས་ཕྲ་བ་དང་། །
རྩ་མི་མངོན་དང་མདུད་པ་མེད། །
ལོང་བུ་མི་མངོན་ཞབས་མཉམ་དང་། །
སེང་གེ་གླང་ཆེན་བྱ་དང་ནི། །
ཁྱུ་མཆོག་སྟབས་གཤེགས་གཡས་ཕྱོགས་དང་། །
མཛེས་གཤེགས་དྲང་དང་འཁྲིལ་བག་ཆགས། །
བྱི་དོར་བྱས་འདྲ་རིམ་པ་འཚམས། །
གཙང་དང་འཇམ་དང་དག་པའི་སྐུ། །
མཚན་ནི་ཡོངས་སུ་རྫོགས་པ་དང་། །
སྐུ་ཡི་ཁོ་ལག་ཡངས་ཤིང་བཟང་། །
གོམ་སྙོམས་པ་དང་སྤྱན་གཉིས་ནི། །
དག་དང་གཞོན་ཤ་ཅན་ཉིད་དང་། །
སྐུ་ཞུམ་མེད་དང་རྒྱ་ པ་དང་། །
ཤིན་ཏུ་གྲིམས་པའི་སྐུ་ཉིད་དང་། །
ཡ་ཅགཤིན་ཏུ་རྣམ་འབྱེས་དང་། །
གཟིགས་པ་སྒྲིབ་མེད་དག་པ་དང་། །



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
279
279
དཀུ་ཟླུམ་སྐབས་ཕྱིན་མ་རྙོངས་དང་། །
ཕྱང་ངེ་བ་དང་ལྟེ་བ་ནི། །
ཟབ་དང་གཡས་ཕྱོགས་འཁྱིལ་བ་དང་། །
ཀུན་ནས་ལྟ་ན་སྡུག་པ་དང་། །
ཀུན་སྤྱོད་གཙང་དང་སྐུ་ལ་ནི། །
སྨེ་བ་གནག་བག་མེད་པ་དང་། །
ཕྱག་ནི་ཤིང་བལ་ལྟར་འཇམ་དང་། །
ཕྱག་རིས་མདངས་ཡོད་ཟབ་རིང་དང་། །
ཞལ་ནི་ཧ་ཅང་མི་རིང་དང་། །
མཆུ་ནི་བིམ་པ་ལྟར་དམར་དང་། །
ལྗགས་མཉེན་པ་དང་སྲབ་པ་དང་། །
དམར་དང་འབྲུག་གི་སྒྲ་ཉིད་དང་། །
གསུང་མཉེན་འཇམ་དང་མཆེ་བ་ཟླུམ། །
རྣོ་དང་དཀར་དང་མཉམ་པ་དང་། །
བྱིན་གྱིས་ཕྲ་དང་ཤངས་མཐོ་དང་། །
མཆོག་ཏུ་དག་པ་དག་དང་ནི། །
སྤྱན་ཡངས་པ་དང་རྫི་མ་སྟུག །
པད་མའི་འདབ་མ་འདྲ་བ་དང་། །



280
མངོན་རྟོགས་རྒྱན་འགྲེལ་གཞུང་དོན་རབ་གསལ་
སྨིན་ཚུགས་རིང་དང་འཇམ་པ་དང་། །
སྣུམ་དང་སྤུ་ནི་མཉམ་པ་དང་། །
ཕྱག་རིང་རྒྱས་དང་སྙན་མཉམ་དང་། །
ཉམས་པ་རྣམ་པར་སྤངས་པ་དང་། །
དཔྲལ་བ་ལེགས་པར་འབྱེས་པ་དང་། །
དབྱེས་ཆེ་བ་དང་དབུ་རྒྱས་དང་། །
དབུ་སྐྲ་བུང་བ་ལྟར་གནག་དང་། །
སྟག་དང་འཇམ་དང་མ་འཛིངས་དང་། །
མི་གཤོར་དྲི་ཞིམ་སྐྱེས་བུ་ཡི། །
ཡིད་ནི་འཕྲོག་པར་བྱེད་པ་དང་། །
དཔལ་གྱི་བེའུ་དང་བཀྲ་ཤིས་ནི། །
གཡུང་དྲུང་འཁྱིལ་བས་བརྒྱན་པ་སྟེ། །
སངས་རྒྱས་དཔེ་བྱད་བཟང་པོར་བཞེད། །
ཅེས་གསུངས། དོན་བསྡུ་ནི། མཚན་དཔེ་འདི་དག་མཆོག་གི་སྤྲུལ་པ་ལའང་
ཡོད་དེ། རྒྱུད་བླ་མར།
སུམ་ཅུ་རྩ་གཉིས་ཞེས་བྱ་བ། །
སྤྲུལ་པ་ཆོས་ལ་རྫོགས་པར་ནི། །
ལོངས་སྤྱོད་རྫོགས་སྐུ་གཉིས་ལ་བརྟེན། །



281
སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
ཞེས་སོ། །དེ་དག་འགྲུབ་པའི་རྒྱུ་ནི་གཙོ་ཆེ་ཤོས་བཟོད་པའི་ཕར་ཕྱིན་ཏེ། སྡུད་
པར།
བཟོད་ལ་གནས་པའི་ལུས་ནི་ཡོངས་སུ་དག་འགྱུར་ཏེ། །
སུམ་ཅུ་རྩ་གཉིས་མཚན་དང་མཐུ་སྟོབས་ཕ་མཐའ་ཡས། །
ཞེས་སོ། །ཕལ་པའི་ཚུལ་གྱིས་ཕར་ཕྱིན་དྲུག་ཀའི་འབྲས་བུ་ཡིན་ཏེ། དཔེར་ན་
མཛོད་སྤུ་ལ་དཀར་བ་དང་། གཡས་འཁྱིལ་དང་། མཛེས་པ་དང་། རིང་བ།
འཁྱིལ་ལེགས་པ་དང་། འོད་དང་ལྡན་པ་རྣམས་རིམ་པར་ཕྱིན་དྲུག་གི་འབྲས་
བུའོ། །གཙོ་བོ་མཚན་གྱི་རྒྱུ་གང་ཡིན་པ་དེའི་འཁོར་དཔེ་བྱད་ཀྱིའང་ཡིན་ལ།
ཁྱད་པར་གྱི་རྒྱུ་ནི་མདོ་ལས།
སྟན་རྒྱུ་སྣ་ཚོགས་ཆོས་ཀྱི་སྟན་དུ་འབུལ། །
གཞན་ལ་བསྟི་སྟང་བྱེད་ལ་སྐྱོ་ངལ་མེད། །
ཆོས་སྨྲ་བ་ལ་འཐབ་མོ་ངོར་མི་རྒོལ། །
སེམས་ཅན་རྣམས་ནི་བྱང་ཆུབ་འཛིན་དུ་འཇུག །
འདི་བཞིས་ལུས་ལ་དཔེ་བྱད་བཟང་པོ་རྣམས། །
འདི་ནི་དེ་ཡིས་རྙེད་པར་དཀའ་བ་མེད། །
ཅེས་སོ། །
བཞི་པ་སྤྲུལ་པའི་སྐུ་ནི། ཤཱཀྱ་ཐུབ་པ་ལ་སོགས་པ་གཟུགས་ཀྱི་སྐུ་གང་
གིས། ཕྲིན་ལས་རྒྱུན་མི་ཆད་པར་མཛད་པའི་ངེས་པ་ལྔ་མིན་གྱི། སྐུ་དེ་ནི་སྤྲུལ་



282
མངོན་རྟོགས་རྒྱན་འགྲེལ་གཞུང་དོན་རབ་གསལ་
པའི་སྐུ་ཡིན་ཏེ། དུས་སྲིད་པ་ཇི་སྲིད་པར་དག་མ་དག་གི་འགྲོ་བ་ལ་དངོས་སུ་
སྣང་ནས། མངོན་མཐོ་ངེས་ལེགས་ཀྱི་ཕན་པ་སྣ་ཚོགས་པ་དག་དུས་མཉམ་དུ་
མཛད་པའི་སྐུ་ཡིན་པའི་ཕྱིར། དེ་སྐད་དུ།
གང་གིས་སྲིད་པ་ཇི་སྲིད་པར། །
འགྲོ་ལ་ཕན་པ་སྣ་ཚོགས་དག །
མཉམ་དུ་མཛད་པའི་སྐུ་དེ་ནི། །
ཐུབ་པའི་སྤྲུལ་སྐུ་རྒྱུན་མི་འཆད། །
ཅེས་སོ། །གཞན་དུ།།
འཇིག་རྟེན་ཞི་བའི་ལམ་ལ་འཇུག་པ་དང་། །
རབ་ཏུ་སྨིན་དང་ལུང་སྟོན་རྒྱུ་ཡི་གཟུགས། །
ཞེས་པ་ལྟར། གདུལ་བྱ་ཐར་པའི་ལམ་ལ་སྦྱོར་བ་དང་། ཐེག་ཆེན་སྨིན་པར་
བྱེད་པ་དང་། བྱང་ཆུབ་ལུང་སྟོན་པ་སྟེ་འབྲས་བུའི་ཁྱད་པར་གསུམ་དང་།
རྒྱུའི་ཁྱད་པར་ལོངས་སྐུའི་དབང་གིས་བྱུང་ཞིང་། ཡེ་ཤེས་བཞི་པའི་ངོ་བོ་ཡིན་
ཏེ། བྱ་བ་གྲུབ་པའི་ཡེ་ཤེས་ནི། །
ཁམས་གསུམ་ཀུན་ཏུ་སྣ་ཚོགས་ཤིང་། །
དཔག་མེད་བསམ་ཡས་སྤྲུལ་པ་ཡིས། །
སེམས་ཅན་དོན་ཀུན་སྒྲུབ་པའོ། །
ཞེས་སོ། །



283
སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
ལྔ་པ་ཆོས་སྐུའི་མཛད་པ་ལ། དུས་ཀྱི་སྒོ་ནས་མདོར་བསྟན། དབྱེ་
བའི་སྒོ་ནས་རྒྱས་པར་བཤད། གྲངས་ཀྱི་སྒོ་ནས་དོན་བསྡུ་བ་དང་གསུམ།
དང་པོ་ནི། ཆོས་སྐུ་རྒྱུན་མི་འཆད་པ་དེ་བཞིན་དུ། འཁོར་བ་དང་ནམ་མཁའ་ཇི་
སྲིད་པར་ཆོས་སྐུ་འདི་ཡི་ཕྲིན་ལས་ནི་རྒྱུན་མི་འཆད་པར་མདོ་ལས་འདོད་དེ། དེ་
ལྟར་རྒྱུན་མི་འཆད་པའི་རྒྱུ་ཚོགས་པ་མཐར་ཕྱིན་པ་སྔོན་དུ་སོང་བའི་ཕྱིར།
དེ་བཞིན་འཁོར་བ་ཇི་སྲིད་འདིའི། །
ལས་ནི་རྒྱུན་མི་འཆད་པར་འདོད། །
ཅེས་སོ། །རྩ་བའི་འབྲེལ་གྱི་དབང་དུ་བྱས་ན། དེ་བཞིན་ཞེས་པ་སྤྲུལ་སྐུ་དང་
འབྲེལ་ཡང་། སློབ་དཔོན་གྱིས་ཆོས་སྐུ་ལ་མཛད་དོ། །
གཉིས་པ་དབྱེ་བའི་སྒོ་ནས་རྒྱས་པར་བཤད་པ་ལ། ལམ་ལ་འགོད་པ་
དང་། ལམ་གྱི་འབྲས་བུ་ལ་འགོད་པ་གཉིས། དང་པོ་ལ་བཞི་སྟེ། ཚོགས་
ལམ་དང་། སྦྱོར་ལམ་དང་། མཐོང་ལམ་དང་། སྒོམ་ལམ་ལ་འགོད་
པའོ། །རྩ་བ་འཕགས་པའི་བཞེད་པ་ལ་མཁས་པ་གཞན་གྱི་བཤད་སྲོལ་ལྟར་
བྱའོ། །དང་པོ་ལ་གསུམ་གྱི་དང་པོ་ནི། བསམ་པ་ཕུན་ཚོགས་ལ་ཐོག་མར་
འགོད་པར་བྱ་སྟེ། བདེ་འགྲོ་དང་ངན་འགྲོའི་འགྲོ་བ་རྣམས་ཙམ་ལ་དོན་གཉེར་
ཞི་བའི་ཐར་པ་དོན་གཉེར་གྱི་བསམ་པ་བསྐྱེད་པའི་ཕྲིན་ལས་མཛད པའི་
ཕྱིར། འདིས་ལམ་གྱི་རྟེན་ལ་འགོད་པའང་འཕང་ངོ༌། །གཉིས་པ་གཞན་རྒྱུད་
སྨིན་བྱེད་ལ་འགོད་པར་བྱ་བ་ཡིན་ཏེ། སྦྱིན་པ་དང་སྙན་པར་སྨྲ་བ་དང་། དོན་



284
མངོན་རྟོགས་རྒྱན་འགྲེལ་གཞུང་དོན་རབ་གསལ་
སྤྱོད་པ་དང་དོན་མཐུན་པ་སྟེ་བསྡུ་བ་རྣམ་པ་བཞི་ལ་འགོད་པའི་ཕྱིར། གསུམ་པ་
བདེན་བཞི་རྟོགས་པའི་ཤེས་རབ་ལ་འགོད་པར་བྱ་བ་ཡིན་ཏེ། ཀུན་ནས་ཉོན་
མོངས་རྒྱུ་དང་འབྲས་བུར་བཅས་པའི་སྡུག་ཀུན་འདོར་བྱ་དང་། རྣམ་པར་བྱང་
བ་རྒྱུ་འབྲས་འགོག་ལམ་བླང་བྱར་རྟོགས་པ་ལ་འགོད་པར་བྱ་བའི་ཕྱིར། །
གཉིས་པ་སྦྱོར་ལམ་ལ་འགོད་པ་ལ་གསུམ་གྱི་དང་པོ་ནི། གཞན་དོན་
བསམ་པ་རྣམ་པར་དག་པ་ལ་འགོད་པར་བྱ་སྟེ། སེམས་ཅན་རྣམས་རང་གིས་
རྟོགས་པའི་གནས་ལུགས་ཀྱི་དོན་ཇི་བཞིན་གྱི་དོན་རྟོགས་པ་ལ་འགོད་པར་བྱ་
བའི་ཕྱིར། གཉིས་པ་རང་རྒྱུད་སྨིན་བྱེད་ཀྱི་སྦྱོར་བ་ལ་གཉིས་ལས། དང་པོ་
ནི། རང་རྒྱུད་ཀྱི་སངས་རྒྱས་ཀྱི་ཆོས་ཡོངས་སུ་རྫོགས་པར་བྱ་བའི་ཐབས་
ལ་འགོད་པར་བྱེད་དེ། ཕར་ཕྱིན་དྲུག་རྫོགས་པ་ལ་འགོད་པར་བྱ་བའི་ཕྱིར།
གཉིས་པ་གཉིས་དོན་གྱི་སྤྱོད་པ་ལ་འགོད་པར་བྱ་སྟེ། སངས་རྒྱས་སུ་བགྲོད་
པའི་དགེ་བ་བཅུའི་ལམ་ལ་འགོད་པར་བྱ་བའི་ཕྱིར། གསུམ་པ་ལྟ་བ་རྣམ་དག་
ལ་འགོད་པར་བྱ་སྟེ། དོན་དམ་པར་རང་བཞིན་གྱིས་སྟོང་པ་ཉིད་འཇིག་རྟེན་པའི་
སྒོམ་བྱུང་གི་ཤེས་རབ་ཀྱིས་རྟོགས་པ་ལ་འགོད་པར་བྱ་བའི་ཕྱིར། །
གསུམ་པ་མཐོང་ལམ་ལ་འགོད་པར་བྱ་བ་ནི། སྟོང་ཉིད་མངོན་སུམ་
གྱིས་གསར་དུ་རྟོགས་པ་ལ་འགོད་པར་བྱ་སྟེ། གཉིས་སྣང་གི་སྤྲོས་པ་ཟད་པའི་
སྟོང་ཉིད་གསར་རྟོགས་ལ་འགོད་པར་བྱ་བའི་ཕྱིར།
བཞི་པ་སྒོམ་ལམ་ལ་འགོད་པ་ལ་དྲུག་ལས་དང་པོ་ནི། ས་གཉིས་པ་



285
སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
དང་གསུམ་པ་ལ་འགོད་པའི་ཕྲིན་ལས་མཛད་དེ། ས་གཉིས་ཀྱིས་བསྡུས་པའི་
ཆོས་ཐམས་ཅད་བརྡ་ཙམ་བཏགས་པ་ཙམ་དུ་ཁོང་དུ་ཆུད་པའི་སྒོ་ནས་ཚུལ་
ཁྲིམས་དང་བཟོད་པའི་ཕར་ཕྱིན་ལ་འགོད་པའི་ཕྱིར། གཉིས་པ་ས་བཞི་པ་
སོགས་གསུམ་ལ་འགོད་པའི་ཕྲིན་ལས་མཛད་དེ། ས་བཞི་པར་བྱང་ཆུབ་ཀྱི་
ཕྱོགས་མཐུན་ཤེས་པའི་ཤེས་རབ་དང་། ས་ལྔ་པར་བདེན་བཞི་ཤེས་པའི་ཤེས་
རབ་དང་། ས་དྲུག་པར་རྟེན་འབྲེལ་ཤེས་པའི་ཤེས་རབ་ལ་ཆོས་ཐམས་ཅད་དོན་
དམ་པར་དམིགས་པ་མེད་པར་རྟོགས་པས་ཁྱད་པར་དུ་བྱས་པའི་སྒོ་ནས་འགོད་
པའི་ཕྱིར། གསུམ་པ་ས་བདུན་པ་ལ་འགོད་པའི་ཕྲིན་ལས་མཛད་དེ། ས་དེས་
བསྡུས་པའི་ཐབས་མཁས་ཀྱི་ཕར་ཕྱིན་གྱི་སྒོ་ནས་ལུས་ཅན་རྣམས་ནི་ཡོངས་སུ་
སྨིན་པར་མཛད་པའི་ཕྱིར། བཞི་པ་ས་བརྒྱད་པ་ལ་འགོད་པ་ལ་བཞི། དང་པོ་
ལམ་གསུམ་ཤེས་པའི་ལམ་ཤེས་ལ་འགོད་པ་ནི། ས་བརྒྱད་པ་ལ་འགོད་པའི་
ཕྲིན་ལས་མཛད་དེ། ས་དེས་བསྡུས་པའི་བྱང་ཆུབ་སེམས་དཔའི་ལམ་གྱིས་
མཚོན་པའི་ལམ་གསུམ་མངོན་སུམ་དུ་ཤེས་པའི་ལམ་ཤེས་ལ་འགོད་པའི་
ཕྱིར། བསྒྲུབ་བྱའི་ཆོས་རྟགས་ཟུར་རིགས་འགྲེ། གཉིས་པ་བདེན་འཛིན་ཞི་བ་
ལ་འགོད་པ་ནི། བདེན་པར་མངོན་པར་ཞེན་པ་མངོན་གྱུར་བཟློག་པ་ལ་འགོད་
པའི་ཕྱིར་དང་། གསུམ་པ་སངས་རྒྱས་དཀོན་མཆོག་བཏགས་པ་བ་ཐོབ་པ་ལ་
འགོད་པ་ནི། སངས་རྒྱས་དཀོན་མཆོག་ཏུ་བཏགས་པའི་བྱང་ཆུབ་ཐོབ་པ་ལ་
འགོད་པའི་ཕྱིར་དང་། བཞི་པ་ཞིང་དག་སྦྱོར་ལ་འགོད་པ་ནི། སངས་རྒྱས་ཀྱི་



286
མངོན་རྟོགས་རྒྱན་འགྲེལ་གཞུང་དོན་རབ་གསལ་
ཞིང་རྣམ་པར་དག་པ་ལ་འགོད་པའི་ཕྱིར་རོ། །ལྔ་པ་ས་དགུ་པ་ལ་འགོད་པ་ལ་
གཉིས་ཀྱི་དང་པོ་རང་སངས་རྒྱུ་བར་ངེས་པ་ནི། ས་དགུ་པ་ལ་འགོད་པའི་ཕྲིན་
ལས་མཛད་དེ། ས་དེས་བསྡུས་པའི་ཐེག་པ་གཞན་དུ་མི་ལྟུང་བར་ངེས་པའི་
སངས་རྒྱ་བ་ལ་འགོད་པའི་ཕྱིར། གཉིས་པ་གཞན་སྨིན་བྱེད་ལ་འགོད་པ་ནི་
རྟགས་ཟུར་འདྲ། སེམས་ཅན་དོན་ནི་ཚད་མེད་པ་སྒྲུབ་པ་ལ་འགོད་པའི་
ཕྱིར། དྲུག་པ་ས་བཅུ་པར་འགོད་པ་ལ་གཉིས་ལས་དང་པོ་ས་དེས་བསྡུས་པའི་
བཤེས་གཉེན་བསྟེན་པ་ནི། དེའི་འོག་ཏུ་ས་བཅུ་པ་ལ་འགོད་པའི་ཕྲིན་ལས་
མཛད་དེ། ས་དེས་བསྡུས་པའི་སངས་རྒྱས་བསྟེན་པ་དང་། དམ་པའི་ཆོས་
ཉན་པ་དང་། མཆོད་པ་ལ་སོགས་པའི་ཡོན་ཏན་ཁྱད་པར་ཅན་སྒྲུབ་པ་ལ་འགོད་
པའི་ཕྱིར། གཉིས་པ་རྟོགས་པ་གོང་དུ་འཕེལ་བར་འགོད་པ་ལ་བརྒྱད་ཀྱི། དང་
པོ་བྱང་ཆུབ་ཀྱི་ཡན་ལག་ཐོབ་པ་ལ་འགོད་པ་ནི། བྱང་ཆུབ་ཀྱི་ཡན་ལག་དགེ་བ་
མ་ལུས་པ་རྫོགས་པར་བྱེད་པ་ལ་འགོད་པའི་ཕྱིར་དང་། སྒྲུབ་ཆོས་རྟགས་ཟུར་
སྔར་ལྟར་རོ། །གཉིས་པ་ལས་འབྲས་ཆུད་མི་ཟ་བ་ལ་འགོད་པ་ནི། ལས་
རྣམས་ནི་ཕྲ་རགས་གང་ཡིན་ཡང་ཆུད་མི་ཟ་ཞིང་མི་བསླུ་བར་མངོན་སུམ་དུ་
མཐོང་བ་ལ་འགོད་པའི་ཕྱིར་དང་། གསུམ་པ་བདེན་པ་ཤེས་པ་ལ་འགོད་པ་
ནི། བདེན་བཞི་རྫོགས་པར་མངོན་སུམ་དུ་མཐོང་བ་ལ་འགོད་པའི་ཕྱིར་དང་།
བཞི་པ་ཕྱིན་ཅི་ལོག་ཟད་པ་ལ་འགོད་པ་ནི། གཙང་བདེ་རྟག་བདག་སོགས་ཕྱིན་
ཅི་ལོག་བཞི་ཟད་པར་སྤངས་པ་ལ་འགོད་པའི་ཕྱིར་དང་། ལྔ་པ་གཞི་མེད་པ་ལ་



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
287
འགོད་པ་ནི། ཕྱིན་ཅི་ལོག་བཞི་བསྐྱེད་པའི་གཞི་བདེན་འཛིན་མེད་པའི་ཚུལ་ལ་
འགོད་པའི་ཕྱིར་དང་། དྲུག་པ་རྣམ་བྱང་རྫོགས་པ་ལ་འགོད་པ་ནི། ཆོས་
ཐམས་ཅད་མཉམ་པ་ཉིད་དུ་རྟོགས་པའི་རྣམ་པར་བྱང་བ་རྫོགས་པ་ལ་འགོད་པའི་
ཕྱིར་དང་། བདུན་པ་ཚོགས་རྫོགས་པ་ལ་འགོད་པ་ནི། བྱང་ཆུབ་ཀྱི་རྒྱུ་ཚོགས་
གཉིས་རྫོགས་པ་ལ་འགོད་པའི་ཕྱིར་དང་། བརྒྱད་པ་སྲིད་ཞི་མཉམ་ཉིད་དུ་
རྟོགས་པ་ལ་འགོད་པ་ནི། འདུས་བྱས་འཁོར་བ་དང་འདུས་མ་བྱས་མྱ་ངན་
ལས་འདས་པ་ལ་དོན་དམ་པར་ཐ་དད་དུ་ཡོངས་སུ་མི་ཤེས་ཤིང་། དོན་དམ་
པར་ཐ་མི་དད་དུ་མངོན་སུམ་དུ་ཤེས་པ་ལ་འགོད་པའི་ཕྱིར་རོ། །
གཉིས་པ་ལམ་གྱི་འབྲས་བུ་ལ་འགོད་པ་ནི། དེའི་འོག་ཏུ་ལམ་གྱི་
འབྲས་བུ་ལ་འགོད་དེ། མི་གནས་པའི་མྱ་ངན་ལས་འདས་པ་ལ་འགོད་པའི་
ཕྱིར། །
གསུམ་པ་གྲངས་ཀྱི་སྒོ་ནས་དོན་བསྡུ་བ་ནི། ཡེ་ཤེས་ཆོས་ཀྱི་སྐུའི་ཕྲིན་
ལས་དེ་ནི་རྣམ་པ་ཉི་ཤུ་བདུན་དུ་མདོ་ལས་བཞེད་དེ། སྔར་བཤད་པ་དེ་ལྟར་
བཞེད་པའི་ཕྱིར། དེ་སྐད་དུ། །
འགྲོ་རྣམས་ཞི་བའི་ལས་དང་ནི། །
བསྡུ་རྣམ་བཞི་ལ་འགོད་པ་དང་། །
ཀུན་ནས་ཉོན་མོངས་བཅས་པ་ཡི། །
རྣམ་པར་བྱང་བ་རྟོགས་པ་དང་། །



288
མངོན་རྟོགས་རྒྱན་འགྲེལ་གཞུང་དོན་རབ་གསལ་
སེམས་ཅན་རྣམས་དོན་ཇི་བཞིན་གྱི། །
དོན་དང་ཕ་རོལ་ཕྱིན་དྲུག་དང་། །
སངས་རྒྱས་ལམ་དང་རང་བཞིན་གྱིས། །
སྟོང་པ་ཉིད་དང་གཉིས་ཟད་དང་། །
བརྡ་དང་དམིགས་པ་མེད་པ་དང་
། །
ལུས་ཅན་རྣམས་ནི་ཡོངས་སྨིན་དང་། །
བྱང་ཆུབ་སེམས་དཔའི་ལམ་དང་ནི། །
མངོན་པར་ཞེན་པ་ཟློག་པ་དང་། །
བྱང་ཆུབ་ཐོབ་དང་སངས་རྒྱས་ཞིང་། །
རྣམ་པར་དག་དང་ངེས་པ་དང་། །
སེམས་ཅན་དོན་ནི་ཚད་མེད་དང་། །
སངས་རྒྱས་བསྟེན་སོགས་ཡོན་ཏན་དང་། །
བྱང་ཆུབ་ཡན་ལག་ལས་རྣམས་ནི། །
ཆུད་མི་ཟ་དང་བདེན་མཐོང་དང་། །
ཕྱིན་ཅི་ལོག་ནི་སྤངས་པ་དང་། །
དེ་གཞི་མེད་པའི་ཚུལ་དང་ནི། །
རྣམ་པར་བྱང་དང་ཚོགས་དང་ནི། །
འདུས་བྱས་འདུས་མ་བྱས་པ་ལ། །



སྐབས་བརྒྱད་པ་ཞུགས་འབྲས་ཆོས་སྐུ་བསྟན་པ་
289
ཐ་དད་ཡོངས་སུ་མི་ཤེས་དང་། །
མྱ་ངན་འདས་ལ་འགོད་པ་སྟེ། །
ཆོས་ཀྱི་སྐུ་ཡི་ཕྲིན་ལས་ནི། །
རྣམ་པ་ཉི་ཤུ་བདུན་དུ་བཞེད། །ཅེས་སོ། །
དེ་ལྟ་བུའི་ཕྲིན་ལས་དེ་ནི། རྒྱུད་བླ་མར་ལྷུན་གྱིས་གྲུབ་པ་དང་རྒྱུན་མི་
འཆད་པ་གཉིས་སུ་བསྟན་པའི་ཕྱི་མ་ཡིན་ལ། དེ་ཡང་དོན་ཚན་དྲུག་ཏུ་བསྒྲིལ་
ནས་བསྟན་ཏེ། ངེས་པར་འབྱིན་པ་ས་བཅུ། རྒྱུ་ཚོགས་གཉིས། ཆེད་དུ་བྱ་བ་
བྱང་ཆུབ་མཆོག །སེམས་ཅན་ཡོངས་འཛིན། སྒྲིབ་གཉིས། དེ་གཏོར་བའི་
རྐྱེན་ནོ། །དེ་ཡང་རྒྱ་མཚོ་དང་། ཉི་མ། ནམ་མཁའ། གཏེར། སྤྲིན། རླུང་
གི་དཔེ་སྟེ་དྲུག་གིས་བསྙད་པ་བྱ་བ་ཡུལ་གྱི་དབང་དུ་བྱས་པའོ། །
ལྷུན་གྱིས་གྲུབ་པའི་ཕྲིན་ལས་ནི། སྐུ་སྟོན་པ་བརྒྱ་བྱིན་དང་།
གསུང་བརྗོད་པ་རྔ་སྒྲ། ཐུགས་ཁྱབ་པ་སྤྲིན། སྤྲུལ་པ་ཚངས་པ། ཡེ་ཤེས་སྤྲོ་
བ་ཉི་མ། ཐུགས་ཀྱི་གསང་བ་རིན་ཆེན། གསུང་གི་གསང་བ་སྒྲ་བརྙན། སྐྱའི་
གསང་བ་ནམ་མཁའ། ཐུགས་རྗེའི་བདག་ཉིད་སའི་དཔེས་བཤད་པ་ནི་བྱེད་པ་
པོའི་དབང་དུ་བྱས་པའོ། །
འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་གྱི་འགྲེལ་པ་གཞུང་དོན་རབ་གསལ་ཞེས་བྱ་བ་
ལས། འབྲས་བུ་ཆོས་སྐུའི་སྐབས་ཏེ་བརྒྱད་པའོ།། །།



290
མངོན་རྟོགས་རྒྱན་འགྲེལ་གཞུང་དོན་རབ་གསལ་
༈ གཉིས་པ་བར་མ་ལ་དད་པ་ལ་དྲུག་ཏུ་བསྟན་པ་ནི། རྒྱན་གྱི་དོན་བསྡུས་
སྐབས་བརྒྱད་ལས་གཞན་ཏེ་རྣམ་པ་དྲུག་ཏུ་ཤེས་པར་བྱ་སྟེ། ཐམས་ཅད་མཁྱེན་
པ་ཉིད་གསུམ་གྱི་ངོ་བོར་གྱུར་པའམ། མཁྱེན་གསུམ་མངོན་པར་མཚོན་པའི་
གནས་ཉིད་ཡིན་པས་མཚན་ཉིད་དང་། མཁྱེན་གསུམ་དེའི་ཉམས་སུ་ལེན་པའི་
རྣམ་རྫོགས་སྦྱོར་བ་དང་། སྦྱོར་བ་དེ་རབ་ཏུ་གྱུར་པའི་རྩེ་མོ་དང་། མཁྱེན་
གསུམ་དེའི་ཉམས་ལེན་གྱི་གོ་རིམ་མཐར་གྱིས་པ་དང་། མཁྱེན་གསུམ་དེའི་
སྦྱོར་བ་མཐར་ཐུག་པ་སྐད་ཅིག་མ་དང་། མཁྱེན་གསུམ་དེའི་རྣམ་སྨིན་ཆོས་སྐུ་
དང་དྲུག་ནི། རྒྱན་གྱི་བསྡུས་དོན་འབྲིང་དུ་ཤེས་པར་བྱའོ། །
དེ་ལྟར་ཡང་།
མཚན་ཉིད་དེ་ཡི་སྦྱོར་བ་དང་། །
དེ་རབ་དེ་ཡི་གོ་རིམ་དང་། །
དེ་མཐའ་དེ་ཡི་རྣམ་སྨིན་ནི། །
དོན་བསྡུས་གཞན་ཏེ་རྣམ་པ་དྲུག །
ཅེས་སོ། །
གསུམ་པ་བསྡུས་པ་ལ་དད་པ་ལ་གསུམ་དུ་བསྟན་པ་ནི། ཐམས་ཅད་
མཁྱེན་པ་རྣམ་པ་གསུམ་པོ་ནི། སྦྱོར་བས་བསྒོམ་པར་བྱ་བའི་ཡུལ་ནི་ཡིན་
ཏེ། དེའི་ཉམས་སུ་བླང་བར་བྱ་བ་ཡིན་པའི་ཕྱིར། མཁྱེན་གསུམ་མཐར་ཐུག་
པའི་རྒྱུ་ནི་སྦྱོར་བ་བཞི་ཡིན་ཏེ། དེ་ཐོབ་བྱེད་ཀྱི་ཐབས་ཡིན་པའི་ཕྱིར། ཆོས་ཀྱི་



གཞུང་འདིའི་འགྱུར་བྱང་བཤད་པ་
291
སྐུ་ཕྲིན་ལས་དང་བཅས་པ་ནི་མཁྱེན་གསུམ་སྦྱོར་བའི་འབྲས་བུ་ཡིན་ཏེ། དེའི་
སྟོབས་ཀྱིས་འཐོབ་པར་བྱ་བ་མཐར་ཐུག་ཡིན་པའི་ཕྱིར། རྒྱལ་བའི་ཡུམ་རྣམ་པ་
གསུམ་གྱི་དོན་བསྡུས་པ་སྔ་མ་གཉིས་ལས་གཞན་ཏེ། ཡུལ་དང་རྒྱུ་དང་འབྲས་
བུ་རྣམ་པ་གསུམ་མོ། །དེ་སྐད་དུ། །
ཡུལ་ནི་རྣམ་པ་གསུམ་པོ་རྒྱུ། །
སྦྱོར་བ་བཞི་ཡི་བདག་ཉིད་དང་། །
ཆོས་སྐུ་ཕྲིན་ལས་འབྲས་བུ་ནི། །
དོན་བསྡུས་གཞན་ཏེ་རྣམ་པ་གསུམ། །
ཞེས་སོ། །
འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་ཅེས་བྱ་བ། རྗེ་བཙུན་བྱམས་པ་མགོན་པོས་མཛད་པ་
རྫོགས་སོ།། །།
གསུམ་པ་གང་གིས་བསྒྱུར་བའི་འགྱུར་བྱང་ནི། རྒྱ་གར་གྱི་མཁན་པོ་
བི་དྲུ་ཀ་ར་པྲ་བྷ་ནི་རིག་པའི་འབྱུང་གནས་འོད་ཟེར་རམ་རིག་བྱེད་འོད་ཟེར་རོ། །
དེ་དང་ཞུ་ཆེན་གྱི་ལོ་ཙཱ་བ་བནྡེ་དཔལ་བརྩེགས་རཀྵི་ཏས་བསྒྱུར་ཅིང་ཞུས་ཏེ་
འཆད་ཉན་གྱིས་གཏན་ལ་ཕབ་པ་ལས། སླད་ཀྱི་སྟེ་དུས་ཕྱིས་རྒྱ་གར་གྱི་མཁན་
པོ་དཔལ་གོ་མི་འཆི་མེད་ལ་སོགས་པ་དང་། ལོ་ཙཱ་བ་བློ་ལྡན་ཤེས་རབ་ཀྱིས་
བསྒྱུར་ཞིང་འཆད་ཉན་གྱིས་ལེགས་པར་གཏན་ལ་ཕབ་པའོ།། །།



292
མངོན་རྟོགས་རྒྱན་འགྲེལ་གཞུང་དོན་རབ་གསལ་
གང་ཞིག་འཆིང་བ་ཀུན་གྱི་དྲ་བ་སྣ་ཚོགས་པ། །
མཐའ་དག་དྲུངས་ཕྱུང་རྡུལ་བྲལ་ཡེ་ཤེས་མཆོག་བརྙེས་པའི། །
སྟོན་པ་གང་གི་བསྟན་པའི་མཛོད་ནི་རྨ་མེད་པར། །
ཕྱེ་བའི་དབུས་ན་ཡང་དག་ཕུལ་གྱི་བདུད་རྩི་རུ། །
རབ་གྲགས་ཤེས་རབ་ཕ་རོལ་ཕྱིན་པའི་སྡེ། །
དུས་གསུམ་བདེ་བར་གཤེགས་རྣམས་བསྐྲུན་པའི་ཡུམ། །
རྒྱལ་སྲས་སྤྱོད་པ་རྒྱ་མཚོའི་འཇུག་ངོགས་ཏེ། །
དེ་ཕྱིར་བསྟན་པ་རྒྱ་མཚོའི་སྙིང་པོའོ། །
འོན་ཀྱང་ཟབ་ཅིང་རྒྱ་ཆེའི་དོན་གྱི་སྙིང་། །
ཀུན་གྱི་སྤྱོད་ཡུལ་ཉིད་འདི་མ་གྱུར་པས། །
མདོ་དང་རྒྱན་གྱི་རྒྱས་འགྲེལ་བྱེད་པ་པོ། །
འཕགས་པའི་ཡུལ་ན་འཛིན་མའི་རྡུལ་ལྟར་སྣང་། །
དེ་དག་རྗེས་ཞུགས་གངས་རིའི་ཁྲོད་འདིར་ཡང་། །
རྣམ་བཤད་བྱེད་པ་ནམ་མཁའི་སྐར་ཚོགས་བཞིན། །
མང་བའི་མཐུ་ལས་འཆད་དང་ཉན་པ་ཡིས། །
གཏན་ལ་ཕབ་པས་སྔོན་དུས་བསྐལ་བཟང་གྱུར། །
དེང་སང་ཐུབ་གསུང་མེ་ཏོག་རྙིང་པ་ཡི། །
རྡུལ་ལྟར་ཇི་མི་སྙམ་ལ་ཡིད་སྐྱོ་ནས། །



293
གཞུང་འདིའི་མཇུག་བྱང་བཤད་པ་
ཚིག་ཉུང་དོན་རྒྱས་ལེགས་བཤད་གསར་པ་འདི། །
མང་ཐོས་སྡོམ་བརྩོན་ངག་དབང་རྒྱ་མཚོས་སྦྱར། །
གཞུང་ལུགས་རབ་འབྱམས་ཁོང་དུ་ཆུད་པ་དང་། །
ཡི་དམ་ལྷ་ཡི་ལུང་བསྟན་ཐོབ་པ་སོགས། །
བསྟན་བཅོས་བྱེད་པོའི་མཚན་ཉིད་མི་ལྡན་ཀྱང་། །
རྙེད་བཀུར་གྲགས་འདོད་ཕྱིར་དང་གཞན་ལུགས་ལ། །
སྡང་དང་ཕྲག་དོག་གིས་ཕྱིར་འདི་མ་བྱས། །
བསམ་པ་དག་པས་བདག་ལ་སྐྱོན་མེད་སྙམ། །
གལ་ཏེ་མ་འབྲེལ་ཟློས་སོགས་སྦྱར་ཉེས་སྐྱོན། །
ཇི་སྙེད་མཆིས་ཀུན་མཁས་ལ་བཟོད་པར་གསོལ། །
འདི་བཀོད་དགེ་བ་ཁ་བ་དུང་དང་སྟོན་ཟླ་ལྟར། །
ཡོངས་སུ་དཀར་བ་སྲིད་ཞིའི་ལེགས་བྱས་ཀུན་འཁྲིལ་ནས། །
རྫོགས་སྨིན་སྦྱངས་གསུམ་ཚུལ་བཞིན་ལམ་ཞུགས་འགྲོ་བ་རྣམས། །
ཡེ་ཤེས་སྐུ་མངའ་ཕ་རོལ་ཕྱིན་པ་མྱུར་ཐོབ་ཤོག །
དེ་ལྟར་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱན་གྱི་འགྲེལ་པ་གཞུང་དོན་རབ་ཏུ་གསལ་བ་
ཞེས་བྱ་བ་འདི་ནི། མཁའ་ཁྱབ་ཀྱི་ཡིད་ཅན་ཀུན་ལ་ཕན་བདེའི་ཆེད་ཁོ་ན་
དམིགས་ཡུལ་གྱི་གཙོ་བོར་བཟུང་། ལྷག་པར་སྟོན་པ་མཉམ་མེད་ཡང་དག་



294
མངོན་རྟོགས་རྒྱན་འགྲེལ་གཞུང་དོན་རབ་གསལ་
པར་རྫོགས་པའི་སངས་རྒྱས་བདེ་བར་གཤེགས་པ། ཐམས་ཅད་མཁྱེན་ཅིང་
གཟིགས་པ་ཆེན་པོ་གང་གིས་བདག་ཅག་རྣམས་ཀྱི་ཕྱིར་དུ་མཐའ་ཡས་པའི་
བསྐལ་པར། ཚིགས་སུ་བཅད་པ་གཅིག་གི་ཕྱིར་ཡང་སྐུ་ལུས་ལ་ལྕགས་གཟེར་
སྟོང་བཏབ་པ་ལ་སོགས་པ་བརྣག་པར་དཀའ་བ་མང་པོས་སྒྲུབ་བསྒྲུབས་པའི་
དམ་པའི་ཆོས་དཀོན་མཆོག་རིན་པོ་ཆེའི་མཛོད་ཟབ་མོ་མི་ཉམས་ཤིང་གོང་དུ་
སྤེལ་བར་བགྱིད་པ་ནི་རྙེད་པ་དོན་དང་ལྡན་པ་ཡིན་ལ། དེའི་ཐབས་ཀྱང་།
ཚུལ་གནས་ཐོས་དང་བསམ་ལྡན་པས། །
སྒོམ་པ་ལ་ནི་རབ་སྦྱར་བྱ། །
ཞེས་སངས་རྒྱས་གཉིས་པ་དབྱིག་གཉེན་ཞབས་ཀྱི་བཀའ་སྩལ་པ་ལྟར། ཀློག་
པ་ཐོས་བསམ་དང་། སྒྲུབ་པ་ཉམས་ལེན་ལ་གཞོལ་བ་ཁོ་ན་ལས་གཞན་དུ་མ་
དམིགས་ཤིང་། དེའི་ཡང་རྩ་བའམ་གཞི་རྟེན་དུ་གྱུར་པ་ནི། འཆད་ཉན་གྱིས་
གཏན་ལ་དབབ་བྱའི་གནས། རྩོམ་པས་ཡི་གེའི་རིས་སུ་བཀོད་པ་ཉིད་གལ་ཆེ་
བར་མཐོང་སྟེ། སློབ་དཔོན་ཆེན་པོ་ཙནྡྲ་གོ་མིས།
གང་ཕྱིར་མཁས་པའི་ལས་གསུམ་ལས། །
རྩོད་འཆད་ངག་ལ་མ་ངེས་པ། །
སྲིད་ཕྱིར་མི་འཁྲུལ་རྩོམ་པ་སྟེ། །
ཞེས་གསུངས་ལ། །
དེ་ལྟ་ན་ཡང་དིང་སང་སྙིགས་མའི་ལང་ཚོ་ཆེས་ཆེར་བདོ་བས། དམ་



གཞུང་འདིའི་མཇུག་བྱང་བཤད་པ་
295
པའི་ཆོས་དོན་དུ་གཉེར་བ་ཤིན་ཏུ་ཉུང་ཞིང་། ཞུགས་པ་རྣམས་ཀྱང་ཐོས་བསམ་
གྱིས་ཚུལ་བཞིན་གཏན་ལ་འབེབས་པ་ཉིན་མོའི་སྐར་མ་ཙམ་དུ་ཟད་ལ། ཅུང་
ཟད་སློབ་གཉེར་ལ་བློ་ཁ་ཕྱོགས་པ་སྐད་དུ་བྱས་པའི་རིགས་ཀྱང་། གཞུང་
ལུགས་ཆེན་པོ་རྣམས་ལ་དོ་གལ་དུ་མི་བྱེད་པར། ཁུངས་མེད་བརྫུན་དང་འབྲེལ་
བའི་བཤད་ཡམས་འགས་ཆོག་པར་འཛིན་ལ། ཕལ་ཆེར་ནི།
ཉིད་བསྐྲན་ཀློག་དང་སྤོང་བའི་སྡེ། །
ཕལ་ཆེར་ཁ་ཆག་སྣ་ཡང་རལ། །
ཟ་བའི་ཐབས་སུ་ཆོག་ཆུང་འགའ། །
སྐྱོར་ཟློས་ཙམ་ལ་སྙིང་པོར་འཛིན། །
ཞེས་ཚིགས་སུ་བཅད་པའི་དོན་ལ་གནས་པ་ཁོ་ན་སྟེ་མང་དུ་སྨོས་ཅི་དགོས།
འོན་ཀྱང་ཇི་སྐད་དུ་སྤེལ་མར་བསྟོད་པ་ལས།
གང་ཞིག་ལ་ནི་ཉེས་པ་ཀུན། །
གཏན་ནས་ཡོང་ཡེ་མི་མངའ་ཞིང་། །
གང་ལ་རྣམ་པ་ཐམས་ཅད་དུ། །
ཡོན་ཏན་ཐམས་ཅད་ལྡན་གྱུར་པ། །
གལ་ཏེ་སེམས་ཞིག་ཡོད་ན་ནི། །
དེ་ཉིད་ལ་ནི་སྐྱབས་འགྲོ་ཞིང་། །
དེ་བསྟོད་དེ་ནི་བཀུར་བ་དང་། །



296
མངོན་རྟོགས་རྒྱན་འགྲེལ་གཞུང་དོན་རབ་གསལ་
དེ་ཡི་བསྟན་ལ་གནས་པའི་རིགས། །
ཞེས་བྱུང་བ་ལྟར། བླ་ན་མེད་པའི་སྟོན་པ་མཆོག་ལ་སྐྱབས་བཅས་ཤིང་། དེའི་
བསྟན་པ་ལ་གནས་པར་རློམ་ན་ཅིའི་ཕྱིར་སྐུ་དྲིན་གྱི་ཆ་ཅུང་ཟད་ཀྱང་བསབ་པར་
མི་བགྱི་སྟེ། བགྱི་བར་རིགས་པའི་བློས། ཤེས་རབ་ཀྱི་ཕ་རོལ་ཏུ་ཕྱིན་པའི་
གཞུང་ལུགས་རྒྱས་པར་བྱ་བ་ཞིག་སྙིང་ཐག་པ་ནས་འདོད་ཀྱང་། མཁས་
མཆོག་དམ་པ་རྣམས་ཀྱིས་བཀྲལ་བའི་ལེགས་པར་བཤད་པ་དག །ཟབ་ཅིང་
གཏིང་དཔག་དཀའ་བའི་གཤིས་ཀྱིས་བདག་ཅག་ལ་སོགས་པའི་བློ་གྲོས་
དམན་པ་རྣམས་ཀྱི་སྤྱོད་ཡུལ་དུ་མ་གྱུར་པར་བརྟེན། གཞུང་གི་འབྲུ་གཙོ་བོར་
གཉེར་བའི་འགྲེལ་པ་ལག་ཏུ་བླང་བདེ་བ་ཞིག་བྱུང་ན་མེད་དུ་མི་རུང་བར་མཐོང་
ནས། ཡོངས་འཛིན་དགེ་བའི་བཤེས་གཉེན་དམ་ཆོས་རྒྱ་མཚོ་ལ་རྒྱུ་མཚན་
ཞུས། ཁོང་ནས་ཅིས་ཀྱང་དེ་ལྟར་ལེགས་ཞེས་གཞུང་གི་ས་བཅད་ལམ་པ་ཞིག་
མགོ་ཙམ། དེ་ལ་བདག་གིས་ཀྱང་དཀོན་མཆོག་རིན་ཆེན་དང་ཡོངས་འཛིན་
དམ་པ་རྣམས་ཀྱི་བཀའ་དྲིན་ལ་བྱས་པ་ཤེས་ཤིང་བྱས་པ་དྲིན་གཟོའི་སླད་དུ།
ཤེས་རབ་ཀྱི་ནོར་གྱིས་དབུལ་ཡང་ལྷག་པའི་བསམ་པ་རྣམ་པར་དག་པས་རྒྱུད་
དྲངས་ཏེ། ཀུན་མཁྱེན་རིན་པོ་ཆེ་བུ་སྟོན་གྱིས་མཛད་པའི་འགྲེལ་པ་ལུང་གི་སྐྱེ་
མ་ལ་སྤྱི་བཤད་མཐའ་དཔྱོད་དང་། དགག་བཞག་སྤང་གསུམ། ཐལ་ཕྱིར་བུད་
གསུམ་ལ་སོགས་པའི་སྦྱོར་ངག་གི་འཕྲེང་བ་དཀའ་བ་རྣམས་བཞག་ནས། རྩ་
བའི་འགྲེལ་པ་གང་ཡོད་ལོགས་སུ་ཕྱུང་བར་གཞི་བྱས། ཐམས་ཅད་མཁྱེན་པ་



གཞུང་འདིའི་མཇུག་བྱང་བཤད་པ་
297
པདྨ་དཀར་པོ། མ་ཏི་བྷ་དྲ་ཀིརྟི་དང་། དར་མ་རིན་ཆེན་སོགས་ཀྱི་ལེགས་
བཤད་ཀྱི་སྙིང་པོ་བཏུས་པས་ཟུར་བརྒྱན་ཏེ་རང་བཟོའི་ཉེས་པས་མ་བསླད་པར།
ཚིག་ཉུང་ལ་དོན་འདྲིལ་བའི་ལུགས་སུ་བཀོད་པ་འདི་ནི་ཤཱཀྱའི་དགེ་སློང་ཐོས་པ་
འཛིན་པ་ངག་དབང་རྒྱ་མཚོ་ཞེས་བྱ་བས། འདུ་འཛིའི་བྱ་བས་གཡེངས་ཀྱང་
བསྟན་འགྲོའི་ཆེད་ཁོ་ནར་ངལ་བ་ལྷུར་བླངས་ཏེ། ཤིང་ཕོ་བྱི་བའི་ལོ་དབྱུག་པ་ཟླ་
བའི་གྲལ་ཚེས་ཉེར་གཉིས། རེས་གཟའ་ཕུར་བུ། རྒྱུ་སྐར་རྒྱལ་དང་ལྡན་པའི་
འགྲུབ་སྦྱོར་ཕུན་སུམ་ཚོགས་པའི་ཉིན་མོར། ཐིམ་ཕུ་ཡུལ་གྱི་མགུལ། གདན་
ས་ཆེན་པོ་འབྲུག་བཀྲ་ཤིས་ཆོས་ཀྱི་ཕོ་བྲང་དུ་ལེགས་པར་སྦྱར་ཞིང་གྲུབ་པའི་
དགེ་བས། མར་གྱུར་སེམས་ཅན་ཐམས་ཅད་ཤེས་རབ་ཀྱི་ཕ་རོལ་ཏུ་ཕྱིན་པའི་
དོན་ཟབ་མོ་བདེ་བླག་ཏུ་རྟོགས་པའི་རྒྱུར་གྱུར་ཅིག། །།མངྒ་ལཾ།།



298
དོན་བརྒྱུད་བསྟན་པ་རྒྱས་པའི་སྨོན་ལམ་
༄༅། །དོན་བརྒྱུད་བསྟན་པ་རྒྱས་པའི་སྨོན་ལམ་
ཨུ་དུམ་ཝ་རའི་ཆུན་པོ་
ཞུགས།།
༄༅། །དུས་གསུམ་གྱི་རྒྱལ་བ་ཐམས་ཅད་ཀྱི་མཁྱེན་བརྩེ་མ་ལུས་པ་གཅིག་
ཏུ་བསྡུས་པའི་བདག་ཉིད། འཕགས་པ་སྤྱན་རས་གཟིགས་དབང་ཕྱུག་ཡེ་ཤེས་
རྡོ་རྗེ་ཞེས་ས་གསུམ་ན་སྙན་པར་གྲགས་པ་གང་གི་ཞབས་ཀྱི་པདྨོ་དྲི་མ་མེད་པ་ལ་
ཡན་ལག་མཆོག་གིས་བཏུགས་ཏེ། དུས་དང་རྣམ་པ་ཐམས་ཅད་པར་གུས་པས་
ཕྱག་འཚལ་ཞིང་སྐྱབས་སུ་མཆིའོ། །
ཕུན་ཚོགས་དགེ་ལེགས་བྱེ་བས་རབ་བསྐྲུན་ཞིང་། །རྒྱ་ཆེན་ཡོན་ཏན་
ཕུང་པོའི་གཏེར་གྱུར་པའི། །འཇིག་རྟེན་དབང་ཕྱུག་དཔལ་ལྡན་འབྲུག་པ་ཡི། །
འཁོར་ལོ་གསུམ་གྱི་བསྟན་པ་རྒྱས་གྱུར་ཅིག །མི་བཟད་བདུད་ཀྱི་དགྲ་ཐབས་
བཟློག་དཀའ་བ། །སྙིང་སྟོབས་མཚོན་ཆ་རྣོན་པོས་ལེགས་འཇོམས་པའི། །
ཕན་བདེའི་དཔུང་ཆེན་དཔལ་ལྡན་འབྲུག་པ་ཡི། །འཁོར་ལོ་གསུམ་གྱི་བསྟན་པ་
རྒྱས་གྱུར་ཅིག །ཉི་འོད་ལན་བརྒྱར་འཐུང་བའི་པདྨོ་བཞིན། །ཡོན་ཏན་བདུད་
རྩིའི་ཚོགས་ཀུན་རབ་རྒྱས་པའི། །ཉོན་མོངས་གདུང་སེལ་དཔལ་ལྡན་འབྲུག་པ་
ཡི། །འཁོར་ལོ་གསུམ་གྱི་བསྟན་པ་རྒྱས་གྱུར་ཅིག །ཞི་སྐུ་བསམ་གྱིས་མི་



དོན་བརྒྱད་བསྟན་པ་རྒྱས་པའི་སྨོན་ལམ་
299
ཁྱབ་གསལ་གནས་ལས། །གཟུགས་སྐུའི་འོད་ཀྱིས་འགྲོ་བློའི་མུན་སེལ་
བའི། །བསྟན་པའི་གཉེན་གཅིག་དཔལ་ལྡན་འབྲུག་པ་ཡི། །འཁོར་ལོ་གསུམ་
གྱི་བསྟན་པ་རྒྱས་གྱུར་ཅིག །མཁྱེན་རབ་ཐུགས་རྗེའི་ཆ་ཤས་ཡོངས་རྫོགས་
པས། །རྨད་བྱུང་ནུས་པའི་འོད་དཀར་འབུམ་ཕྲག་ཅན། །རྒྱུ་སྐར་དབང་པོ་
དཔལ་ལྡན་འབྲུག་པ་ཡི། །འཁོར་ལོ་གསུམ་གྱི་བསྟན་པ་རྒྱས་གྱུར་ཅིག །
སྟོབས་བཅུའི་ལུས་གྲིམས་མི་འཇིགས་མཆེ་བ་བཞི། །མ་འདྲེས་ཆོས་ཀྱི་རལ་
པས་རབ་མཛེས་པའི། །སྨྲ་བའི་སེང་གེ་དཔལ་ལྡན་འབྲུག་པ་ཡི། །འཁོར་ལོ་
གསུམ་གྱི་བསྟན་པ་རྒྱས་གྱུར་ཅིག །ཚོགས་གཉིས་རྩ་བ་རབ་བརྟན་ཕར་ཕྱིན་
བཅུའི། །ཡལ་གའི་ཁྱོན་ཡངས་སྐུ་གསུམ་འབྲས་ཕྱུག་པའི། །དཔག་བསམ་
དབང་པོ་དཔལ་ལྡན་འབྲུག་པ་ཡི། །འཁོར་ལོ་གསུམ་གྱི་བསྟན་པ་རྒྱས་གྱུར་
ཅིག །གདོང་བཞི་ཉེ་དབང་མིག་སྟོང་དྲེགས་པའི་ཚོགས། །གྲགས་པ་འཆི་
མེད་རྔ་ཡིས་ཟིལ་མནན་པའི། །སྙན་པས་ཀུན་ཁྱབ་དཔལ་ལྡན་འབྲུག་པ་ཡི། །
འཁོར་ལོ་གསུམ་གྱི་བསྟན་པ་རྒྱས་གྱུར་ཅིག །གཅིག་ཆར་མངོན་མཐོ་ངེས་
ལེགས་དཔལ་ཡོན་གྱི། །སྤྱོད་ཡུལ་གནས་པའི་བསམ་པ་རྫོགས་བྱེད་པའི། །
ཕོངས་པ་ཀུན་སེལ་དཔལ་ལྡན་འབྲུག་པ་ཡི། །འཁོར་ལོ་གསུམ་གྱི་བསྟན་པ་
རྒྱས་གྱུར་ཅིག །ཆོས་ཕུང་བྱེ་བའི་ཆུ་ཀླུང་མངོན་འབབ་ཅིང་། །ཐེག་གསུམ་
ནོར་བུའི་ཚོགས་ཀྱིས་ཡོངས་གཏམས་པའི། །རིན་ཆེན་འབྱུང་གནས་དཔལ་
ལྡན་འབྲུག་པ་ཡི། །འཁོར་ལོ་གསུམ་གྱི་བསྟན་པ་རྒྱས་གྱུར་ཅིག །ལེགས་



300
དོན་བརྒྱུད་བསྟན་པ་རྒྱས་པའི་སྨོན་ལམ་
བཤད་ཟེར་གྱིས་འཇིག་རྟེན་ཡོངས་འགེངས་པས། །ཟླ་ཉི་སྐྱེངས་ཏེ་སྐབས་
གསུམ་ལམ་འབྲོས་པའི། །ལུས་ཅན་མིག་མཆོག་དཔལ་ལྡན་འབྲུག་པ་ཡི། །
འཁོར་ལོ་གསུམ་གྱི་བསྟན་པ་རྒྱས་གྱུར་ཅིག །བརྒྱད་ཁྲི་བཞི་སྟོང་ཆོས་ཀྱི་ཆར་
ཆེན་པོས། །འགྲོ་ལ་དགེ་བའི་ལོ་ཏོག་སྨིན་བྱེད་པའི། །ཐུགས་རྗེའི་ཆུ་འཛིན་
དཔལ་ལྡན་འབྲུག་པ་ཡི། །འཁོར་ལོ་གསུམ་གྱི་བསྟན་པ་རྒྱས་གྱུར་ཅིག །
ཁྱོད་ལ་བསྟོད་པའི་དགེ་བ་གང་ཐོབ་པས། །འགྲོ་འདིས་ཡོན་ཏན་མཐའ་ཡས་
མགོན་པོ་རྣམས། །མཐོང་ནས་ཆོས་སྤྱན་དྲི་མེད་རབ་སྐྱེས་ཏེ། །བྱང་ཆུབ་དམ་
པ་མྱུར་དུ་ཐོབ་པར་ཤོག །མགོན་པོ་ཁྱོད་ཀྱི་གསུང་རབ་རྟག་ཉན་ཞིང་། །དད་
ཅིང་བརྩོན་པས་བྱང་ཆུབ་ལམ་ཐམས་ཅད། །རྫོགས་དང་རྒྱལ་བའི་ཞིང་ཀུན་
སྦྱོང་བྱེད་ཅིང་། །སེམས་ཅན་ཐམས་ཅད་སྨིན་མཛད་ཉིད་གྱུར་ཅིག །ཅེས་པ་འདི་
ཉིད་ཙོག་པུ་བ་གཡའ་བཟང་པས་བསྐུལ་ངོར་ཤཱཀྱའི་དགེ་སློང་མི་ཕམ་པདྨ་དཀར་པོས་ཤར་ཀོང་པོའི་
སའི་ཆ་རྡོ་གཞོང་དང་ཉེ་བའི་སྒང་དུ་སྦྱར་བའོ།། །།



འབྲུག་ཡུལ་བདེ་བའི་སྨོན་ལམ་
301
༄༅། །དཀོན་མཆོག་རྩ་གསུམ་སྐྱབས་ཀུན་འདུས་པའི་སྐུ། །སྣང་སྲིད་
ཟིལ་གནོན་ཨོ་རྒྱན་རིན་པོ་ཆེ། །གསོལ་འདེབས་བུ་ལ་ཐུགས་རྗེས་བརྩེར་
དགོངས་ནས། །བསམ་དོན་མྱུར་དུ་འགྲུབ་པར་བྱིན་གྱིས་རློབས། །སྙིགས་
དུས་རང་རྟགས་མི་ཐུབ་ལྔ་བདོ་ཞིང་། །མི་རྣམས་ཤེས་རྒྱུད་བསམ་སྦྱོར་ལོག་
པའི་མཐུས། །བསོད་ནམས་སྟོབས་ཟད་ལས་ངན་མཚོ་ཆེན་བརྡོལ། །སྡུག་
བསྔལ་ཉམ་ཐག་འདི་ལས་ད་སྐྱོབས་ཤིག །ལྷོ་ལྗོངས་འདིས་མཚོན་ཡངས་
པའི་རྒྱལ་ཁམས་སུ། །བཙའ་སད་ཐོག་སེར་ཤྭ་འུད་ཆུ་ལོག་དང་། །ས་
གཡོས་རི་ཉིལ་རླུང་ཐན་མེ་དགྲ་སོགས། །སྣོད་ཀྱི་ཉེས་ཚོགས་ཞི་བར་བྱིན་གྱིས་
རློབས། །མི་ཕྱུག་ནད་ཡམས་འགོ་བའི་ནད་ཀྱི་རིགས། །ཟ་འདྲེ་ཤི་གཤེད་
གསོན་འདྲེ་འབྱུང་པོས་འཚེ། །དུས་མིན་འཆི་རྐྱེན་གློ་བུར་ཐན་ལྟས་སོགས། །
བཅུད་ཀྱི་ཉེས་ཚོགས་ཞི་བར་བྱིན་གྱིས་རློབས། །ཆར་ཆུ་དུས་འབེབས་ལོ་
ཕྱུགས་རྟག་ཏུ་ལེགས། །ཚེ་རིང་ནད་མེད་འབྲུ་ནོར་ལོངས་སྤྱོད་འཕེལ། །
དབུལ་ཕོངས་འཐབ་རྩོད་མིང་ཡང་མི་གྲགས་པར། །བདེ་སྐྱིད་དཔལ་གྱིས་འཚོ་
བར་བྱིན་གྱིས་རློབས། །ཁྱད་པར་དུས་ངན་ཡོ་ལང་རྩུབ་འགྱུར་འཕྲུལ། །རྒྱ་
འདྲེ་དམ་སྲི་འགོང་པོའི་གནོད་གདུག་དབལ། །མཐའ་དམག་ཀླ་ཀློའི་རྒོལ་ངན་
འཁྲུགས་རྩོད་དཔུང་། །ཕྱིར་ཟློག་རྩད་ནས་ཆོད་པར་བྱིན་གྱིས་རློབས། །མི་
དང་མི་མིན་ལྷ་འདྲེ་སུ་ཡང་རུང་། །ནག་ཕྱོགས་དཔུང་ཉམས་དཀར་ཕྱོགས་དབུ་
འཕང་མཐོ། །ཆོས་ལྡན་རྒྱལ་སྲིད་མངའ་ཐང་མཐའ་ནས་རྒྱས། །ཕྱོགས་ལས་



302
དགེ་བསྔོ་
རྣམ་པར་རྒྱལ་བར་བྱིན་གྱིས་རློབས། །རྒྱལ་བསྟན་མདོ་སྔགས་ཆོས་ཚུལ་ཡིད་
བཞིན་ནོར། །བཤད་སྒྲུབ་རྒྱལ་མཚན་རྩེ་མོར་རྟག་འགོད་པའི། །བསྟན་འཛིན་
ཚོགས་རྣམས་དབྱར་མཚོ་ལྟར་འཕེལ་བས། །ཕན་བདེའི་འདོད་རྒུ་འཇོ་བར་བྱིན་
གྱིས་རློབས། །མདོར་ན་བདག་སོགས་ཁྱེད་ཀྱི་གདུལ་བྱ་རྣམས། །ལས་རྐྱེན་
ངན་པའི་དབང་དུ་མི་བཏང་བར། །ནམ་ཡང་མི་འབྲལ་བརྩེ་བས་རྗེས་བཟུང་
ནས། །དོན་གཉིས་བསམ་པ་ལྷུན་གྲུབ་བཀྲ་ཤིས་སྩོལ། །ཅེས་པའང་མཁྱེན་རྟོགས་
ཐུགས་རྗེའི་བདག་ཉིད་སློབ་དཔོན་བསོད་ནམས་བཟང་པོ་ནས་ལྷ་གོས་ཉིན་མོ་བདེ་ལེགས་དང་བཅས་
ནན་ཏན་ཆེན་པོའི་གསུང་གིས་བསྐུལ་བ་བཞིན། ཨོ་རྒྱན་བླ་མ་དགྱེས་པའི་འབངས་འཇིགས་བྲལ་ཡེ་
ཤེས་རྡོ་རྗེས་ལྕགས་ཁྱི་ས་ཟླའི་ཡར་ཚེས་བཅོ་ལྔའི་དུས་ཆེན་ཉིན་ཤར་མར་བྲིས་པ་དོན་ལྡན་དུ་གྱུར་
ཅིག །
༈ བདག་གི་དུས་གསུམ་དགེ་བ་འདི་དག་གིས། །སྡིག་དང་སྒྲིབ་པ་
མ་ལུས་ཟད་བྱས་ཏེ། །རྟག་པར་དགེ་བའི་ཤེས་ཀྱིས་རྗེས་གཟུང་ནས། །ཚུལ་
གནས་ཐོས་བསམ་སྒོམ་པ་མཐར་ཕྱིན་ཤོག །སྨིན་བྱེད་དབང་ཐོབ་རིམ་གཉིས་
ཟུང་འཇུག་གིས། །རྩ་རླུང་ཐིག་ལེ་སྦྱངས་ནས་དངས་མའི་ལུས། །ངེས་པར་
སྐྱེ་བ་གཅིག་གིས་འགྲུབ་གྱུར་ཏེ། །རྡོ་རྗེ་འཆང་དབང་ས་ལ་གནས་པར་ཤོག །
འདི་ནས་གཟུང་སྟེ་སྐྱེ་དང་སྐྱེ་བ་རུ། །མཐའ་ཡས་འགྲོ་བ་ཀུན་གྱི་མགོན་དང་
སྐྱབས། །ལམ་སྟོན་དགེ་བའི་ཤེས་སུ་བདག་གྱུར་ནས། །མ་ལུས་རྣམ་གྲོལ་
མཆོག་ལ་འགོད་པར་ཤོག །ཅེས་པ་འདིའང་ཀུན་མཁྱེན་བཀའ་འབུམ་ལས་སོ།།



དཔར་བསྐྲུན་ཟིན་པའི་དཀར་ཆག་
303
༄༅།
ཤི་གི་ཏམ་བུདྡྷཱ་ཝི་ཧཱ་རའི་གསུང་རབ་རྒྱུན་སྤེལ་ཁང་ནས་
དེ་སྔོན་དཔར་བསྐྲུན་ཟིན་པའི་རིགས་ཀྱི་
དཀར་ཆག་བཞུགས།
，
༡༽ རྗེ་བཙུན་མི་ལ་རས་པའི་རྣམ་ཐར་དང་མགུར་འབུམ་པོད་ ་་་་་༢
༢༽ ཆོས་རྗེ་དྭགས་པོའི་གསུང་འབུམ་པོད་ ་་
༣༽ ཆོས་རྗེ་དྭགས་པོའི་གསུང་ཐར་རྒྱན་དང་ལམ་མཆོག་རིན་ཕྲེང་བ།
ཀུན་མཁྱེན་སུང་དྭགས་པོའི་ཆོས་བཞིའི་འགྲེལ་པ་བཅས་པོད་ ་་ ༡ །
༤༽ བདེ་གཤེགས་ཕག་མོ་གྲུ་པའི་གསུང་འབུམ་པོད་ ་་་་་་་༩
༥༽ དཔལ་ཚལ་པ་བཀའ་བརྒྱུད་ཀྱི་བསྟན་པའི་མངའ་བདག་ཞང་
བརྩོན་འགྲུས་གྲགས་པའི་གསུང་འབུམ་པོད་ ་་་་་་་་༩
༦༽ ཆོས་རྗེ་རྒྱ་རས་ཀྱི་གསུང་མན་ངག་སྐོར་པོད་ ་་་་་་་་་༡
༧༽སྨད་འབྲུག་བསྟན་པའི་མངའ་བདག་རྒྱལ་བ་ལོ་རས་པའི་གསུང་འབུམ་་་་།
༨༽ ཀུན་མཁྱེན་པད་དཀར་གསུང་གཞུང་འགྲེལ་ཕྱོགས་བསྡེབ་པོད་ ་ ་ ་ ༥
༩༽ བྱང་ཆུབ་སེམས་དཔའི་སྤྱོད་པ་ལ་འཇུག་པ་དང་། དེའི་འབྲུ་འགྲེལ་
ཀུན་མཁྱེན་གསུང་དབུ་མའི་ལམ་གྱི་སྒྲོན་མ་པོད་ ་་་་་་༡
༡༠༽ མཁས་དབང་སངས་རྒྱས་རྡོ་རྗེའི་གསུང་འབུམ་པོད་ ་་་་་
༡༡༽ དཔལ་འབྲུག་པའི་ལུགས་ཀྱི་དབང་དཔེ་ཕྱོགས་བསྡེབས་པོད་ ་་་འིང་
༡༢༽ དཔལ་འབྲུག་པའི་ལུགས་ཀྱི་ཟབ་ཁྲིད་ཕྱོགས་བསྡེབས་པོད་ ་་་ ༥



304
དཔར་བསྐྲུན་ཟིན་པའི་དཀར་ཆག་
༡༣༽ དཔལ་འབྲུག་པའི་ལུགས་ཀྱི་འདོན་ཆ་ཕྱོགས་བསྡེབས་པོད་ ་་་་༧
༡༢༽ དཔལ་འབྲུག་པའི་ལུགས་ཀྱི་འདོན་ཆ་ཉེར་མཁོ་ཕྱོགས་བསྡེབས་པོད་ ་ ་༢
༡༣༽ གྲུབ་དབང་ཤཱཀྱ་ཤྲཱིའི་རྣམ་ཐར་དང་གསུང་འབུམ་ཕྱོགས་བསྡེབས་པོད་ ་༡
༡༤༽ གྲུབ་སྲས་འཕགས་མཆོག་རྡོ་རྗེའི་གསུང་འབུམ་པོད་ ་་་་་༣
༡༥༽ སྐྱབས་རྗེ་འཛི་སྒར་མཆོག་སྤྲུལ་སྐུ་ཕྲེང་རིམ་བྱོན་རྣམས་ཀྱི་
གསུང་ཕྱོགས་བསྡེབས་པོད་ ་་་་་་་་་་་་་༡༢
༡༦༽ དཔལ་འཛི་སྒར་ལུགས་ཀྱི་འདོན་ཆ་ཕྱོགས་བསྡེབས་པོད་ ་་་ ་ ༡༣
༡༧༽ དཔལ་འཛི་སྒར་ལུགས་ཀྱི་གཞི་གསུམ་འདོན་ཆ་ཕྱོགས་བསྡེབས་པོད་ ༡
༡༨༽ དཔལ་འཛི་སྒར་ལུགས་ཀྱི་ཁ་འདོན་ཕྱོགས་བསྡེབས་པོད་ ་ ་ ་ ་་༡
༡༩༽ མཁས་གྲུབ་ཆེན་པོ་རྩེ་ལེ་སྣ་ཚོགས་རང་གྲོལ་གྱི་གསུང་གདམས་
ཟབ་འགའ་ཞིག་ཕྱོགས་གཅིག་ཏུ་བསྒྲིགས་པ་པོད་ ་་ ་་ ་་༡
༢༠༽ བྱང་གཏེར་འདོན་ཆའི་སྐོར་སྟོད་ཆ་སྒྲུབ་སྐོར་རྣམ་གསུམ་དང་། །
སྨད་ཆ་བཀའ་དགོངས་ཕུར་གསུམ་ཡན་ལག་དང་བཅས་པ་པོད་ ༢
༢༠༽ རིག་འཛིན་འཇའ་ཚོན་སྙིང་པོའི་ཟབ་གཏེར་འཇའ་ཚོན་པོད་དྲུག་གི་འདོན་
ཆའི་སྐོར་ཡན་ལག་དང་བཅས་པ་ཕན་བདེའི་བུམ་བཟང་ཞེས་བྱ་བ་པོད་༡
༢༢༽ གནམ་ཆོས་བདེ་ཆེན་ཞིང་སྒྲུབ་དང་། ཀར་གླིང་ཞི་ཁྲོའི་ཚོར་ཆུང་
སྐོར་དང་། ཆོས་རྒྱལ་རྡོ་རྗེའི་ནོར་ལྷ་ཛཾ་དཀར་བཅས་པོད་ ་ ་ ་ ༡
༢༣༽ ཀློང་ཆེན་སྙིང་ཐིག་གི་འདོན་ཆ་པོད་དང་པོ་རྩ་བའི་སྒྲུབ་ཐབས་ཀྱི་
སྐོར་ཚོགས་གཉིས་རྒྱ་མཚོ་ཞེས་བྱ་བ་པོད་ ་ ་་་་་་་ ༡



305
དཔར་བསྐྲུན་ཟིན་པའི་དཀར་ཆག་
༢༤༽ ཀློང་ཆེན་སྙིང་ཐིག་གི་འདོན་ཆ་པོད་གཉིས་པ་ཡན་ལག་ཕྲིན་འགྲུབ་
ཀྱི་སྐོར་དོན་གཉིས་ལྷུན་གྲུབ་ཞེས་བྱ་བ་པོད་ ་་་་་་་ ༡
༢༥༽ རིག་འཛིན་མི་འགྱུར་རྡོ་རྗེའི་དགོངས་གཏེར་པདྨ་བཛྲ་དང་། ཚེ་སྒྲུབ་ཐབས་
ཤེས་ཁ་སྦྱོར་། གུ་རུའི་གསུང་གསོལ་འདེབས་ལེའུ་བདུན་མ་བཅས་པོད་་་་༡
༢༦༽ ཐར་པ་ཆེན་པོའི་མདོ་པོད་ ་་་་་་
༢༧༽ རྗེ་བཙུན་གྱི་རྣམ་ཐར་དེབ་ ་་་་་་་་་་་་་་༡
༢༨༽ དྭགས་པོའི་ཐར་རྒྱན་དེབ་ ་ ་ ་ ་ ་ ་
༢༩༽ ཀུན་མཁྱེན་པད་དཀར་གསུང་གཞུང་འགྲེལ་ཕྱོགས་བསྡེབས་དེ་་་ ་ ༥
༣༠༽ ཀུན་གཟིགས་ཆོས་སྣང་གསུང་སྔོན་འགྲོའི་དེབ་ ་
༣༡༽ སྔོན་འགྲོའི་སྐོར་ཧིན་སྐད་དང་། ནེ་པ་ལིའི་སྐད་ཐོག་པུརྦ་ཡོག་སདྷ་
ནའི་དེབ་ཆུང་ ་་་་་་་་་་་་་་་་་་༣
༣༢༽ འཛི་སྒར་ལུགས་ཀྱི་གཏོར་མའི་དཔེའུ་རི་དེབ་ ་་་་་་་་༡
༣༣༽ དཔལ་འཛི་སྒར་ལུགས་ཀྱི་ཁ་འདོན་ཕྱོགས་བསྡེབས་དེབ ་་་ ་་༡
༣༤༽ སྐྱབས་རྗེ་སེང་གེ་བྲག་པའི་མཛད་རྣམ་དེབ་ ་་་་་་་་་༡
༣༥༽ ཕྱག་ཆེན་སྔོན་འགྲོ་ཐུན་མོང་གི་ཁྲིད་ཡིག་གསེར་གྱི་ཐིག་པ་དེབ་ ་ ་ ་༡
༣༦༽ ཕྱག་ཆེན་སྔོན་འགྲོ་ཐུན་མིན་གྱི་ཁྲིད་ཡིག་བདུད་རྩིའི་ཐིགས་པ་དེབ་ ་་༡
༣༧༽ དཔལ་བདེ་མཆོག་ནམ་མཁའ་དང་མཉམ་པའི་རྒྱུད་དང་། དེའི་
འགྲེལ་པ་རྒྱུད་དོན་གསལ་བར་བྱེད་པའི་ཐིག་ལེ་བཅས་དེབ་ ་་་་༡
ནའདབ་



306
དཔར་བསྐྲུན་ཟིན་པའི་དཀར་ཆག་
༣༩༽ ཆོས་འབྱུང་བསྟན་པའི་པདྨ་རྒྱས་པའི་ཉིན་བྱེད་དེབ་ ་་་་་་་༡
༣༩༽ གདམས་ངག་བཀའ་རྒྱ་ཅན་ལྔ་ཡི་བླ་མ་བརྒྱུད་པའི་རྣམ་ཐར་དད་གསུམ་
ཆུ་གཏེར་འཕེལ་བྱེད་ངོ་མཚར་ཟླ་བའི་མེ་ལོང་དེབ་ ་་་་་་ ༡
༤༠༽རྒྱལ་དབང་འབྲུག་པ་དཀར་བརྒྱུད་ཕྲིན་ལས་ཤིང་རྟའི་རྣམ་ཐར་དེབ་ ་་༡
༤༡༽ ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱན་གྱི་འགྲེལ་པ་གཞུང་དོན་རབ་གསལ་དེབ་ ་་་ ་་༡
བཅས་ཕྱི་ལོ་ ༢༠༡༠ ཡན་དཔར་བསྐྲུན་ཞུས་ཟིན་པ་རྣམས་སོ།།



9178993718 27508||
